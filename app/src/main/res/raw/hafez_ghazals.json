[
  {
    "title": "غزل شماره ۱ حافظ",
    "verses": [
      {
        "text": "اَلا یا اَیُّهَا السّاقی اَدِرْ کَأسَاً و ناوِلْها / که عشق آسان نمود اوّل ولی افتاد مشکل‌ها",

        "explanation": "ساقی ، باده به یک یک اهل مجلس بده و آن وقت به من بده زیرا عشق جانان در ابتدا به نظر ساده آمد اما در آخر مشکلات زیادی در آن پیدا شد . [ زیرا به کسی که دل دادی و عشق ورزیدی ابتدا نسبت به تو انواع ملایمات را نشان می دهد اما بعد شروع می کند به استغنا ، عاشق بیچاره هم تحمل استغنا را نیاورده . برای تسلی آلام درونی خود گاه به باده و زمانی به افیون و قهوه مبتلا می شود که اندکی دل دیوانه خود را آرام کند . ( اَدِر = به گردش درآوردن ، کاس = جام ، ناول = به کسی دادن ) ]"
      },
      {
        "text": "به بویِ نافه‌ای کآخِر صبا زان طُرّه بُگشاید / ز تابِ جَعدِ مشکینش چه خون افتاد در دل‌ها",
        "explanation": "به سبب بوی خوش یا به امید بوی مشک که صبا آن را از زلف پر چین و شکن یا از طره تابدار جانان می آورد چه خون ها که در دلها افتاد . یعنی دلها را پر از خون کرد و سبب خون شدن دلها انتظار طولانی است . چه صبا در گشودن پیچ و تاب زلف مجعد جانان درنگ می کند و باعث اضطراب خاطر عشاق می گردد . [ جعد = موی مجعد یعنی مویی که به شکل جلقه زنجیر باشد . تاب = در اینجا به معنی چین و شکن است . نافه = نافه مشک یعنی غلاف مشک ]"
      },
      {
        "text": "مرا در منزلِ جانان چه امنِ عیش، چون هر دَم / جَرَس فریاد می‌دارد که بَربندید مَحمِل‌ها",
        "explanation": "در منزل جانان برای من زندگی راحت وامن چگونه میسر است یعنی میسر نیست چونکه هر آن و هر نفس ، جرس آگاه می کند که بارهایتان را بربندید و هر چه زودتر به جانان واصل شوید ک فرصت غنیمت است . [ جرس = زنگ البته از نوعی که به گردن شترها می بندند ]\n\n– منزل ، محل نزول یا خانه و مسکن ، به قیاس منزلها که در بیت بعد آمده ، اینجا نیز مرادش منازل است و لکن به ضرورت وزن شعر به صورت مفرد بیان کرده است . زیرا که راه وصول به جانان منحصر به یک راه نمی شود بلکه منازل متعدد لازم است . به این معنی که عاشق برای وصول به جانان باید رنج و محنت زیاد بکشد و مراحل سخت بگذراند تا قدر وصل معشوق را بداند و کمر به خدمتش بربندد ."
      },
      {
        "text": "به مِی سجّاده رنگین کُن گَرَت پیرِ مُغان گوید / که سالِک بی‌خبر نَبْوَد ز راه و رسمِ منزل‌ها",
        "explanation": "اگر پیر مغان یعنی باده فروش به تو گوید که اسباب عبادت و سجاده را با شراب آلوده کن . سخنش را قبول کن و اوامر او را به جا بیاور . زیرا که پیر مغان ، سالک مرتاص طریق باده نوشان است و از عادات و رسوم میخانه ها بی خبر نیست . چه هر روز عرفای کاملی را به سر منزل مقصود راهنمایی می کند و از رسوم رندان کاملا آگاه می باشد و طبیعت و مشرب همه سالکین را خوب شناخته است . پس پیروی و اطاعت از اوامر او لازم و ضروری است و تخلف از دستورات وی موجب ندامت جبران ناپذیر می گردد . زیرا در امر ندامت خماری حکمت عظیم وجود دارد که آن حکمت را فقط پیر و امثال او می داند . [ مغان = جمع مغ به معنی کشیش و متصدی آتش و مطلقاََ به کافر ، مغ گویند . و مراد از پیر مغان ، بزرگ و رئیس مغان است . ]"
      },
      {
        "text": "شبِ تاریک و بیمِ موج و گِردابی چنین هایل / کجا دانند حالِ ما سبک‌بارانِ ساحل‌ها؟",
        "explanation": "ظلمت شب هجران و ترس از رقیب و خوف غرق شدن در گرداب فراق ابدی . این است وضع و حال ما ، پس کسانی که به ساحل وصال رسیده اند . دیگر نه غم اغیار دارند و نه خوف انفصال از معشوق . پس چگونه می توانند حال ما را دریابند . [ بیم = خوف و ترس ، گرداب = محلی که آب به دور خود می چرخد ، هایل = مشتق از هول به معنای ترس ، سبکبار = کنایه از اشخاص آسوده و بی خیال ]"
      },
      {
        "text": "همهْ کارم ز خودکامی به بدنامی کشید آخر / نهان کِی مانَد آن رازی کَزو سازند مَحفل‌ها؟",
        "explanation": "چون تمام افعال و اعمالم به مقتضای میل و مراد و خواهش دل خودم بوده . یعنی متوجه حصول مراد و دلخواه خودم بودم و مقید حصول مراد جانان نبودم  و پیوسته حصول مرادجانان را بر مراد و میل خودم مقدم نمی دیدم . این است که بالآخره کارم به رسوایی و بدنامی منحر شد . [ خودکام = کسی که همه کارها را به مقتضای میل و مطابق دلخواه خود انجام دهد . بدنام = رسوا ]\n\nمنظور بیت : مقتضای عشق و محبت بدست آوردن خاطر جانان است و برای نیل به این مقصود باید مال و جان را ترک گفته و خدماتی که شایسته مقام جانان باشد با کمال رعایت ادب به جا آورد . حتی به موقع باید از اقارب و متعلقات هم چشم پوشید . خلاصه برای تقرب به درگاه دولت و سدّۀ سعادت جانان باید التزام آستان جانان را همیشه رعایت کرد . پس مصراع دوم را ضرب المثل برای مضمون مصراع اول آورده و می گوید : کی مخفی می ماند سِرّی که آن را در مجمع و محافل گویند یعنی البته نمی ماند . هلالی در این باره گوید : بعد از این راز هلالی نتوان ساخت نهان / که به هر خلوت ازو انجمنی ساخته اند . "
      },
      {
        "text": "حضوری گر همی خواهی از او غایب مشو حافظ / مَتیٰ ما تَلْقَ مَنْ تَهْویٰ دَعِ الدُّنْیا وَ اَهْمِلْها",
        "explanation": "ای حافظ اگر می خواهی به آنچه که دوست داری برسی . دنیا ترک کن یعنی در راه وصل معشوق همه چیز خود را بذل کن و در راه خدمتش صرف نمای . چه مراد از ترک دنیا ، ترک اموال و اسباب و بطورکلی علایق دنیوی است . زیرا بزرگترین وسیله وصل معشوق ، گذشت از مال و پس از آن بذل نفس است و کسی که از این دو صرف نظر نماید شایسته خدمت می باشد و از این ها که بگذریم آن وقت مقام علم است و معرفت . و در یک کلام ، اگر طالب آسایشی ای حافظ ازو غافل مشو . [ تلق = کسی را دیدن ، تهوی = دوست داشتن ، دع =  ترک کردن ، اهمل = فراموش کردن چیزی ]"
      }

    ]
  },
  {
    "title": "غزل شماره ۲ حافظ",
    "verses": [
      {
        "text": "صلاحِ کار کجا و منِ خراب کجا / ببین تفاوتِ رَه کز کجاست تا به کجا",
        "explanation": "یار به فکر آرایش و اصلاح خود است ام من به فکر باده نوشی و مستی . هیچ مناسبتی بین من و یار نیست . مصراع دوم همین معنی را تایید می کند و می گوید : بین طریق عشق و طریق زهد تنافی وجود دارد . [ صلاح کار = عمل صالح و نیک . خراب = سرخوش و مست ]"
      },
      {
        "text": "دلم ز صومعه بگرفت و خِرقِهٔ سالوس / کجاست دِیرِ مُغان و شرابِ ناب کجا",
        "explanation": "دلم از صومعه و از خرقه ریا زده شد یعنی از هر دو این ها بیزارم . کجاست دیر مغان ؟ یعنی میخانه و شراب خالص و صاف کجاست . یعنی این که از زرق و ریا بیزارم و از ظاهر سازی نفرت دارم . سلوک طریق عشق و رندی را می خواهم . [ صومعه = در اصل عبادتگاه نصارا بوده ولی بعدها مطلقاََ به عبادتگاه اطلاق شد . دلم بگرفت = متنفرم و بیزارم . خرقه سالوس = خرقه ریا . ناب = خالص و صافی ]"
      },
      {
        "text": "چه نسبت است به‌ رندی صَلاح و تقوا را / سماعِ وَعظ کجا نغمهٔ رَباب کجا",
        "explanation": "این بیت مضمون بیت اول را تایید می کند و می گوید : چه مناسبت دارد باده نوشی با صلاح و تقوی . استماع وعظ کجا و شنیدن ساز کجا . چون این دو با هم سازگار نیستند ."
      },
      {
        "text": "ز رویِ دوست دلِ دشمنان چه دریابد؟ /  چراغِ مُرده کجا شمعِ آفتاب کجا",
        "explanation": "از روی دوست ، خاطر دشمنان چه دریابد یعنی دشمنان از روی دوست نور و صفا کسب نمی کنند . مصراع دوم را مثل قرار داده و می فرماید : آتش خاموش شمع کجا و شمع آفتاب کجا . یعنی همانطور که شمع خاموش از خورشید نور و ضیا کسب نمی کند . دل افسرده دشمنان هم از روی جانان کسب نور و ضیا نکند . [ دریابد = فهمیدن ، یابیدن و یافتن مطلقاََ به معنای پیدا کردن است ولی اگر به اول هر یک از آنها ، پیشوند «در» اضافه گردد . معنای فهمیدن می دهند . چراغ = آتش پاره ای که در فتیله شمع می سوزد . و لفظ مرده اگر در مورد آتش بکار رود به معنای خاموش است ]"
      },
      {
        "text": "چو کُحلِ بینشِ ما خاکِ آستانِ شماست / کجا رویم بفرما ازین جناب کجا",
        "explanation": "چون خاک آستان شما سُرمه چشم ما است . بفرمایید که از این پیشگاه کجا رویم . یعنی تا چشم باز کردیم این پیشگاه را دیدیم و تا روز مرگ هم ملازم همین درگاهیم و غیر از این جا به جای دیگر نمی رویم . [ کحل = سُرمه . بینش = دیدن و بصر . آستان = درگاه ]"
      },
      {
        "text": "مَبین به سیبِ زَنَخدان که چاه در راه است / کجا همی‌روی ای دل بدین شتاب کجا",
        "explanation": "ای دل به سیب زنخدان جانان فریفته مشو که آن در سر راهش چاهی است . خطاب به دل گوید : ای دل با این عجله کجا می روی . شتاب مکن و با تمکین و تأمل برو که به چاه نیفتی والّا زندانی ابد می شوی . چون زنجیرهای زلف جانان زندان و حبس خانه دل هاست . هر کس که گرفتار شد دیگر خلاصی ندارد پس اگر می خواهی گرفتار نشوی و اسیر عشق جانان نگردی به آن چیزها التفات و توجه نداشته باش . [ سیب زنخدان = زقن را گویند ، گودی در چانه که شعرا آن را به سیب و به ، تشبیه کرده اند . چاه = در اینجا به معنای چاه عمیق واقعی نیست ]"
      },
      {
        "text": "بِشُد! که یادِ خوشش باد روزگارِ وصال / خود آن کِرِشمه کجا رفت و آن عِتاب کجا؟",
        "explanation": "روزگار وصال رفت . ذکرش به خیر باد . آن حرکات موزون و آن شیوه های مقبول و مطبوع جانان کجا رفت و آن عتاب های محبوبانه آن زمان چطور شد . [ بشد = رفت . یاد = ذکر و به خاطر آوردن . کرشمه = حرکات موزونی که از چشم و ابرو صادر مشود ، ناز و عشوه . عتاب = سرزنش ]"
      },
      {
        "text": "قرار و خواب ز حافظ طمع مدار ای دوست / قرار چیست صبوری کدام و خواب کجا؟",
        "explanation": "ای جانان از حافظ طمع و توقع قرار و صبر و خواب نداشته باش . قرار چیست و خواب کدام است و صبر کجاست ؟ مراد این است که خواب و آرامش در مقام صبر است . در مقام عشق این ها مفهومی ندارد . یعنی عاشق از این ها برکنار است . [ طمع مدار = آرزو مکن ]"
      }
    ]
  },

  {
    "title": "غزل شماره ۳ حافظ",
    "verses": [
      {
        "text": "اگر آن تُرکِ شیرازی به‌ دست‌ آرَد دلِ ما را / به خال هِندویَش بَخشَم سَمَرقند و بُخارا را",
        "explanation": "اگر آن محبوبۀ شیرازی دل ما را بدست بیاورد یعنی نسبت به ما لطف و مرحمت داشته و حال ما را رعایت کند به خال سیاهش سمرقند و بخارا را می بخشم . [ ترک = در لغت به معنای تاتار است و چون این قوم فطرتاََ خونخوار و ظالم و بی رحم اند . شعرای عجم معشوق ها را در بی رحمی و سنگدلی نسبت به عشاق خود به قوم ترک تشبیه کرده و آن ها را ترک لقب داده اند .  ترک شیراز = بنا به قولی ، از سپاهیان هلاکو عده زیادی در شیراز توطن جسته اند و در آن جا تولید نسل نموده اند . در این صورت مراد از ترک شیرازی تشبیه و استعاره نیست و بلکه ترکانی است که در شیراز اقامت گریده اند . هندویش = به کسانی که در کشور هند تولد یافته و هندی الاصل هستند . هندو گویند . سمرقند و بخارا = نام دو شهر است که مردمان هر دو شهر ترک اند ]"
      },
      {
        "text": "بده ساقی مِیِ باقی که در جَنَّت نخواهی یافت / کنارِ آبِ رُکناباد و گُل‌گَشتِ مُصَلّا را",
        "explanation": "ای ساقی بیار آن می که باقی مانده است . چه حتی در جنت هم صفا و طراوت چشمه رکن آباد و گردشگاه مصلی را پیدا نخواهی کرد . زیرا حنت اعلاست و هیچ شباهت به ای دنیا ندارد . [ آب رکن آباد = دره بزرگی است که از دامنه تپه ای به نام الله اکبر سرچشمه می گیرد و وجه تسمیه اش به رکناباد به واسطه این است که آنجا را شخصی به نام سید رکن الدین آباد کرده است . و در اطراف این آب عمارت ها ساخته و سدها بنا نموده و آنجا را به صورت یک گردشگاه خوب درآورده است و چون بین عجم رسم بوده که هر کس محلی را آباد کند و معمورش سازد . آن محل را به نام او نسبت می دهند از اینرو بدان محل رکن آباد گویند . گلگشت مصلی = مسیری زیبا در کنار رکن آباد و متصل به مصلای شیراز است ]"
      },
      {
        "text": "فَغان! کاین لولیانِ شوخِ شیرین‌کار شهرآشوب / چنان بردند صبر از دل که تُرکان خوان یَغما را",
        "explanation": "مدد مدد ای مردم که این شوخ شیرین حرکات یعنی این لولی شوخ و شنگ که با شیوه های دل انگیز و مطبوع خود تمام مردم شهر را شیفته خود کرده است . صبر مرا هم چنان ربوده که گویی ترکان خوان نعمت را به یغما می برند . زیرا این لولی شیرین حرکات و شوخ هم زیباست و هم صدای دل انگیزش عقل از سر می برد . [ فغان = مخفف افغان است به معنی فریا ، فریاد استمداد . لولیان = جمع لولی است . طایفه ای از عجم است که عموما سیاه چشم و ابرو و سیه چرده می باشند و سازندگی و نوازندگی از خصایص اکثر این قوم است . شوخ = در اینجا به معنای خون گرم و خوش آیند و شیرین کار آمده است . شهرآشوب = کسی که در شهر غوغا بر پا کند . خوان یغما = سفره طعام است که در اعیاد و مهمانی های بزرگ برای یغما گسترده می شود ]"
      },
      {
        "text": "ز عشقِ ناتمامِ ما جمالِ یار مُستَغنی‌ است / به آب و رنگ و خال و خط چه حاجت رویِ زیبا را",
        "explanation": "حسن کامل جانان از عشق ابتر و ناقص ما بی نیاز است . چنانکه صورت زیبا احتیاج به آب و رنگ و خط و خال مشاطه ندارد . یعنی حسن جانان خدادادی است و احتیاج به اسباب عارضی حسن ندارد .\n\n– خواجه نسبت به جمال با کمال جانان تادباََ عشق خود را ناقص ، اعتبار می کند . زیرا در بین بعضی از عشاق این موضوع مطرح است که گویند سبب کمال حسن جانان عشق ما است . چنانکه اگر ما از او قطع نظر کنیم کسی به او اعتبار نمی کند . ولی خواجه می فرماید : حسن جانان ما کامل است اما عشق عشاق نسبت به او ناقص می باشد به طوری که گفته اند « جانان احتیاج به محبت کسی ندارد » ."
      },
      {
        "text": "مَن از آن حُسنِ روزاَفزون که یوسُف داشت دانستم / که عشق از پردهٔ عِصمت بُرون آرَد زُلِیخا را",
        "explanation": "من از آن حسنی که یوسف داشت یعنی حسنی که روز به روز در ترقی بوده ، دانستم که عشق یوسف بالآخره زلیخا را از پرده پاکی و پرهیزکاری بیرون آرد . یعنی رسوایش کند . زیرا هر قدر که حسن جانان کامل گردد به همان نسبت صبر و قرار عاشق کم می شود . پس رسوای عالم شدن برای عاشق ضروری است ."
      },
      {
        "text": "اگر دشنام فرمایی و گَر نفرین دعا گویم / جوابِ تلخ می‌زیبد لبِ لَعلِ شِکرخا را",
        "explanation": "به من سخن ناروا بگویی . من از حرف های تو خوشحالم و هرگز دلتنگ نمی شوم . خداوند تعالی از تو جمیع بلایا را دفع کند و دور بدارد . ولی آیا جواب تلخ به آن لبان شیرین و چون لعل قرمز می زیبد ؟ یعنی آیا شایسته است که از آن لبان شیرین ، سخن تلخ بیرون آید ؟"
      },
      {
        "text": "نصیحت گوش کن جانا که از جان دوست‌تر دارند / جوانانِ سعادتمند پندِ پیرِ دانا را",
        "explanation": "ای جانِ من ، نصیحت بشنو . زیرا جوانان سعادتمند نصایح پیر دانشمند را از جان بیشتر دوست دارند ."
      },
      {
        "text": "حَدیث از مُطرب و مِی گو و رازِ دَهر کمتر جو / که کس نَگشود و نَگشاید به حکمت این مُعمّا را",
        "explanation": "سخن از مطرب و می بگو و خیال آگهی از اسرار افلاک و عناصر را به کل ترک کن . زیرا تا کنون کسی نتوانسته و هیچ کس نیز نخواهد توانست این معما را با علم حکمت حل کند . فقط حق تعالی است که از اسرار دهر مطلع است و بس . [ حدیث = در این جا به معنی سخن آمده است . مطرب = خواننده و نوازنده را گویند که با ساز و آواز خود موجب سرور خاطرها می گردند ]"
      },
      {
        "text": "غزل گفتی و دُر سُفتی بیا و خوش بخوان حافظ / که بر نظمِ تو اَفشانَد فَلَک عِقد ثُریّا را",
        "explanation": "ای حافظ غزل بی نهایت لطیف و خوب گفتی و دُر سفتی . حالا بیا و خوش بخوان یعنی غزل خود را به صوت درآر . تا به نطقت فلک ، ثریا را نثار کند . یعنی از کثرت حَظّی که از شعر تو می برد  . در مقابل شیوایی و لطافت غزلت عقد ثریا را به تو جایزه می دهد . [ عِقد = گلوبندی است که زنان به گلو می بندند . ثریا = نام ستاره است . عِقد ثریا ، شعرا ستاره ثریا را به گلوبند تشبیه کنند ]"
      }
    ]
  },

  {
    "title": "غزل شماره ۴ حافظ",
    "verses": [
      {
        "text": "صبا به لُطف بگو آن غزالِ رَعنا را / که سر به کوه و بیابان تو داده‌ای ما را",
        "explanation": "ای صبا با لطف و ملایمت به آن غزال رعنا بگو که ما را تو سر به کوه و بیبان داده ای یعنی تو ، ما را فرهاد و مجنون کرده ای . [ صبا ، پیک شعر است زیرا اغلب شعرا با صبا مکالمه کرده و برای محبوب خود به وسیله صبا پیغام می فرستند . چون که جانان ، عالی جناب است و به مقامش فقط صبا و شمال واصل شوند . ( غزال = آهو بچه را گویند که شعرا اغلب محبوب ها را به آن تشبیه می کنند . رعنا = گلی را گویند که یک جانبش قرمز رنگ و روی دیگرش زرد رنگ باشد . لطف = نرمی و ملایمت ) ]"
      },
      {
        "text": "شِکرفُروش که عمرَش دراز باد چرا / تَفَقُّدی نکُند طوطیِ شِکرخا را؟",
        "explanation": "شکر فروش که خداوند عمرش را طولانی کند . چرا حال طوطی شکرخا را نمی پرسد ؟ مراد از شکر فروش ، جانان خواجه می باشد و مراد از طوطی شکرخا ، خودِ خواجه است . [ جانان که از دهانش شکر می ریزد با طوطیی چون من یعنی شاعر فصیح و بلیغی چون من ، چرا حرف نمی زند و مقید حال من نیست ]"
      },
      {
        "text": "غرورِ حُسنت اجازَت مَگَر نداد اِی گُل / که پُرسِشی نکُنی عَندَلیب شیدا را؟",
        "explanation": "ای گل مثل اینکه غرور حُسنت اجازه ندادکه حال این عندلیب شیدا را نمی پرسی . یعنی ای جانان آیا زیبایی و حُسنت مانع شده که به عشاق بیچاره التفات نکرده و احوالی از آنان نمی پرسی . [ غرور = غفلت ، گول خوردن . شیدا = دیوانه . عندلیب = بلبل ]"
      },
      {
        "text": "به خُلق و لطف توان کرد صیدِ اهلِ نظر / به بند و دام نگیرند مرغِ دانا را",
        "explanation": "به محبوب مغرور نصیحت می کند و می فرماید : ای جانان ، عشاقی که اهل نظرند به حُسن خلق صید می شوند . یعنی با لطف و ملایمت ، عبد و مملوک می شوند . مصراع دوم در مقام تمثیل است . یعنی صاحب نظران چون مرغِ زیرک اند که هرگز با دام و تله شکار نمی شوند . بلکه برای صید آنها مدارا و حُسن التفات ضروری است ."
      },
      {
        "text": "ندانم از چه سبب رنگِ آشنایی نیست / سَهی‌قَدانِ سیَه‌چشمِ ماه‌سیما را",
        "explanation": "نمی دانم به چه سبب ، محبوب های ماه سیما و سیه چشم و سهی قد با ما نشانۀ آشنایی ندارند . [ شکایت از استغنای جانان است که نسبت به خواجه کم التفات بوده و خواجه زبان به شکایت گشوده است و کلمه محبوب را تعظیماََ جمع بسته است وگرنه منظور خواجه یک محبوب است ]"
      },
      {
        "text": "چو با حبیب نِشینی و باده پِیمایی / به یاد دار مُحِبّانِ بادپیما را",
        "explanation": "وقتی که با جانان همنشینی و باده می نوشی . عشاق مهجور و محروم از وصل معشوق را هم به خاطر بیار . یعنی در مجلس و خدمت جانان ذکری از آنان به میان آر و تذکری بده . باشد که با کیفیت باده در خاطر شریف جانان میل و انجذابی پیدا شود و تفقدی به حال این محرومین بکند ."
      },
      {
        "text": "جُز این قَدَر نَتوان گفت در جَمالِ تو عیب / که وضع مِهر و وفا نیست رویِ زیبا را",
        "explanation": "غیر از این عیب جزیی که روی زیبایت قانون مهر و محبت ندارد دیگر هیچ عیب نداری . یعنی اسباب حُسن و جمال را به حد کمال داری . الّا این که وفاکار نیستی و بلکه جفاکاری ."
      },
      {
        "text": "در آسمان نه عجب گَر به گفتهٔ حافظ / سُرودِ زُهره به رقص آورد مسیحا را",
        "explanation": "کلمات دلاویز حافظ را که زهره در آسمان می خواند . مگر عجب است که آواز خواندن زهره ، حضرت عیسی را به رقص درآورد . [ چون زهره ستاره ساز نواختن است و نوازندگی را به او نسبت داده اند ."
      }
    ]
  },

  {
    "title": "غزل شماره ۵ حافظ",
    "verses": [
      {
        "text": "دل می‌رود ز دستم صاحب‌دلان خدا را / دردا که راز پنهان خواهد شد آشکارا",
        "explanation": "ای صاحبدلان ، دلم از دست می رود محض رضای خدا تدبیری کنید . با این وصف مصراع دوم حکم تعلیل را پیدا می کند یعنی : زیرا که راز پنهان آشکار می شود . [ راز پنهان = معانی که سالک در نتیجه سلوک خود به آنها می رسد . اسرار گویند که شاید مراد شاعر از راز پنهان ، همان اسرار ربوبیت است . ]\n\n– تعبیر دوم : ای صاحبدلان ، دلم از دست می رود به حق خدا حیف است که راز پنهان آشکار گردد . به هر حال ، استمداد از صاحبدلان است که برای وصلت چاره ای بکنند ."
      },
      {
        "text": "کشتی‌شکستگانیم ای بادِ شُرطِه برخیز / باشد که باز بینم دیدار آشنا را",
        "explanation": "ما کشتی نشستگانیم یعنی کشتی مان روی آب متوقف گشته و حرکت نمی کند . ای باد موافق بلند شو و وزیدن بگیر . شاید که آن یار آموخته و یا شناگر را دوباره ببینم . [ ای یاران صاحبدل موافق ، من بیش از حد مضطرب و دلتنگم . چاره ای بکنید و تدبیری بیندیشید شاید که جمال با کمال و مبارک یار را مشاهده نمایم و این اضطراب و دلتنگی از من بر طرف گردد . ممکن است خواجه این غزل را در انصراف از غزل هند سروده باشد ]\n\n– کشتی نشستگان = گروهی که کشتی شان در دریا نشسته و حرکت نمی کند . باد شرطه = باد موافق را گویند که مراد از صاحبدلان موافق حالش است . آشنا = به دو معنا برمی خورد . یکی آموخته و دیگری شناگر در آب ."
      },
      {
        "text": "ده‌روزه مِهرِ گردون افسانه است و افسون / نیکی به جای یاران فرصت شمار یارا",
        "explanation": "محبت ده روزه فلک یعنی اینکه فلک برای مدت موقت بر وفق مرادت می چرخد تماماََ مکر و حیله است و بی اعتبار و بی فایده می باشد . پس ای یار ، نیکی در حق یاران را فرصت شمار . یعنی تا فرصت در دست است احسان را از یاران دریغ مکن . [ افسانه = در ترکی «چیست آن» تعبیر می شود و در فارسی «چیستان» است و در عربی «اسطوره» است . افسون = حیله و مکر ، و نیز وِردی که زیر لب خوانند و به روی مریض فوت کنند ]"
      },
      {
        "text": "در حلقهٔ گل‌ و مُل خوش خواند دوش بلبل / هاتِ الصَّبُوحَ هُبّوا یا ایُّها السُّکارا",
        "explanation": "در حلقه می و گل یعنی در مجلس باده و گل ، دیشب بلبل خوش نغمه سرایی کرد که بیدار شوید . وقت شراب صبح فوت شد ای باده نوشان . و به تعبیر دیگر : زمان شرابی که به هنگام صبح خورده می شود فوت شد . بیدار شوید و متنبه گردید ای باده نوشان . [ الصبوح ، نام شرابی است که هنگام صبح خورده می شود و مراد از سکارا ، باده نوشان است نه سرخوشان به معنی مست . زیرا سرخوشان به دلیل مستی قادر به تهیه چیزی نیستند . هبوا = بیدار شوید و متنبه گردید . مل = شراب . ]"
      },
      {
        "text": "ای صاحب کرامت شُکرانهٔ سلامت / روزی تَفَقُّدی کن درویشِ بی‌نوا را",
        "explanation": "ای صاحب احسان و کرم یعنی ای شخص کریم و نیکوکار به شکرانه سلامت خود از جمیع آفات و بلایا یک روز لااقل درویش بی نوا را مورد تفقد قرار داده ، تجسس و تفحصی از حالش بکن . یعنی احوالش را بپرس . مراد از صاحب کرامت ، جانان است و مراد از درویش بی نوا ، عاشق بیچاره است و شاید هم مراد از صاحب کرامت ، قوام الدین حسن و مراد از درویش بی نوا ، خودِ خواجه باشد . [ کرامت = خوبی کردن . سلامت = دور بودن از بلایا . شکرانه = صدقه ای است که وقتی انسان از عهده شکری نتواند بدر آید برای جبران آن صدقه می دهد . تفقد = رسیدگی به حال کسی و خاطر او را بدست آوردن . نوا = در این جا به معنی انتظام حال است ]"
      },
      {
        "text": "آسایش دو گیتی تفسیرِ این دو حرف است / با دوستان مُرُوت با دشمنان مُدارا",
        "explanation": "سبب راحتی و آسایش دو دنیا تفسیر این دو حرف است : با دوستان با ملایمت رفتار کردن و با دشمنان ودارا نمودن و کسی که عامل این دو جمله باشد در دنیا هرگز رنج نمی کشد . [ دو حرف = وقتی کلام از حیث لفظ مختصر و از جهت معنا مفصل باشد به آن کلام دو حرف گویند . گیتی = جهان ]"
      },
      {
        "text": "در کویِ نیک‌نامی ما را گذر ندادند / گر تو نمی‌پسندی تغییر کن قضا را",
        "explanation": "ما را در محله نیکنامی گذر ندادند یعنی از ازل ما را جزء سعدا خلق نکردند که اسممان به نیکی مشهور شود . حال اگر تو این تقدیر را نمی پسندی . حکم وضع ازلی خدا را تغییر ده یعنی مرا جزء سعدا کن . [ نیک نامی = کسی که دارای نام خوب است . گذر = عبور . قضا = در اینجا مراد از صنع و قدرت یزدانی است . جایز است به معنای حکم الله هم باشد ]"
      },
      {
        "text": "آن تلخ‌وَش که صوفی اُم‌ُّالخَبائِثَش خواند / اَشهیٰ لَنا و اَحلیٰ مِن قُبلَةِ العَذارا",
        "explanation": "آن تلخ وش یعنی آن شرابی که صوفی آن را ام الخبائث خواند برای ما لذیذتر و با مزه تر از بوسۀ فرزندان دختر است . این معنی مطابق ذوق شعرا است اما در حقیقت معنای شعر این است : مراد از صوفی شخص حضرت محمد (ص) است چه ایشانند که خمر را ام الخبائث نامیده اند . یعنی این بیان پیامبر (ص) که شراب را ام الخبائث نام نهاده اند . برای ما از بوسۀ فرزندان اناث ، لذیذتر و شیرین تر است ."
      },
      {
        "text": "هنگامِ تنگ‌دستی در عیش کوش و مستی / کاین کیمیایِ هستی قارون کُنَد گدا را",
        "explanation": "وقتی تنگدست و بینوایی ، سعی کن که باده بنوشی و مست شوی زیرا این کیمیا هستی . گدا را ، قارون می کند . مراد اینکه ، وقتی شخص باده نوشید در عالم مستی خود را پادشاه عالم تصور می کند هر چند بسیار فقیر باشد . [ کیمیا = فنی که بوسیله بعضی حیل ، مس و آهن و غیره را به طلا تبدیل نمایند و از آن جهت است که کیمیا را حیله هم گویند و به کسانی که دائم به این کار اشتغال دارند اصحاب حیله گویند ]"
      },
      {
        "text": "سرکش مشو که چون شمع از غیرتت بسوزد / دلبر که در کف او موم است سنگِ خارا",
        "explanation": "مطیع و منقاد دلبر شو و سرکشی مکن زیرا دلبر تو را چون شمع می سوزاند و می گدازد . دلبر که سنگ سخت یا سخت ترین سنگ ها در دست او چون موم نرم است . یعنی برای اینکه دلبرت باشد تسلیم و انقیاد لازم است زیرا عناد و سرکشی سبب برودت گشته و باعث دوری می گردد . پس شرط وصال جانان ، تسلیم است ."
      },
      {
        "text": "آیینهٔ سِکَندر جامِ می است بنگر / تا بر تو عرضه دارد احوالِ مُلکِ دارا",
        "explanation": "باده قدح چون آیینه اسکندر است یعنی هر خاصیتی که آن داشت باده قدح هم دارد و هر چه بخواهی نشانت می دهد . حالا نگاه کن تا احوال مملکت را به تو عرضه کند تا هیچ چیز برایت مجهول نماند .\n\n– دارا پدر اسکندر است و همینکه وفات کرد . داراب به جای پدرش به تخت سلطنت نشست . پس اسکندر با برادرش به جنگ پرداخت و می گفت : نصف مملکت پدرم به من می رسد اما داراب زیر بار اطاعت نرفت . پس هر بار که اسکندر قصد جنگ با برادرش می کرد . داراب که جام جهان نما در اختیارش بود تمام حالات اسکندر را در آن مشاهده می کرد و هر حیله و فنی که اسکندر برای جنگ بکار می برد . داراب به کمک همین جام جهان نما از آن واقف بود و بدین تدبیر تمام تدابیر اسکندر را خنثی می کرد . اما اسکندر از احوال برادرش بی خبر بود و هیچگونه وسیله ای نداشت که متقابلا تدابیر برادر را باطل کند و عملیات او را بلااثر گذارد . بالاخره اسکندر به حکماء متوسل شد و گفت : چاره ای بسازید که ما هم از کارهای داراب و از وضع مملکتش مطلع گردیم .\n\nحکمای یونان در اسکندریه آیینه ای ساختند به طول یک میل که تمام اقلیم سبعه را در آن آیینه تماشا می کردند . پس مراد خواجه از آیینه اسکندر همین آیینه است ."
      },
      {
        "text": "خوبان پارسی‌گو بخشندگانِ عمرند / ساقی بده بشارت رندانِ پارسا را",
        "explanation": "زیبایان فرسی گو بخشندگان عمرند یعنی بر جان آدمی روح تازه می بخشند . ای ساقی به عابد و زاهد و به پیران رهنما مژده بده بیایند و ملازم خدمت شریفشان باشند و با شنیدن کلمات روح افزای آنان ، جوانی را از سر گیرند . این سخن خواجه دلیل بر حلاوت و ملاحتی است که در زبان فارسی وجود دارد و بر آدمی ذوق و شوق و صفا می بخشد ."
      },
      {
        "text": "حافظ به خود نپوشید این خرقهٔ مِی‌ْآلود / ای شیخِ پاک‌دامن معذور دار ما را",
        "explanation": "حافظ این خرقه شراب آلوده را به اختیار خود نپوشیده است . ای شیخ پاکدامن ما را معذور بدار . یعنی من که حافظ ام به اختیار خود شرب نوش و باده پرست نشده ام بلکه هر کاری که می کنم به حکم ازلی است ."
      }
    ]
  },

  {
    "title": "غزل شماره ۶ حافظ",
    "verses": [
      {
        "text": "به ملازمانِ سلطان، که رساند این دعا را؟ / که به شُکرِ پادشاهی، زِ نظر مَران گدا را",
        "explanation": "به مصاحبان جانان این تقاضا و تمنا را چه کسی می رساند که به شکرانه سلطنت یعنی شکرانه زیبایی ، عاشق مسکینی چون مرا از نظر دور مدار . [ مراد از «که» در مصراع اول اسم است به معنی چه کسی و «که» در مصراع دوم حرف بیان است . مراد از «سلطان» جانان است و مراد از «ملازمان» مصاحبان می باشد . کلمه «دعا» مدعا و مطلوب را می رساند ]"
      },
      {
        "text": "ز رقیبِ دیوسیرت، به خدای خود پناهم / مَگَر آن شهابِ ثاقب مددی دهد، خدا را!",
        "explanation": "از رقیب دیو سیرت یعنی رقیبی که خوی شیطانی دارد به سرور و آقای خود پناه می برم یعنی به جانان خود پناهنده می شوم . شاید که آن شهاب ثاقب یعنی جانان ، کمکی به من بنماید و محض رضای خدا با شراره های خود ، رقیب را بسوزاند و محو نماید . [ دیو = شیطان . سیرت = خُلق و خوی . پناهم = التجا می برم . مگر = شاید . شهاب = آتش پاره ای مشتعل است از کرۀ نار که در نزدیکی فلک قرار دارد بعضی افراد از روی بی اطلاعی شهاب را ستاره تصور کرده اند و گویند ستاره ای افتاد . ثاقب = مشتعل و سوزان که شهاب ثاقب به معنی شهاب سوزان است . خدای = بزرگ ، سرور ، آقا و صاحب که در شعر قدما خیلی بکار رفته است ]"
      },
      {
        "text": "مُژِه‌یِ سیاهت اَرْ کرد به خونِ ما اشارت، / ز فریبِ او بیندیش و غلط مکن، نگارا",
        "explanation": "اگر مژگان سیاهت به ریختن خون ما اشاره کرد . مواظب گول و فریب او باش و کار غلط مکن ای نگار . یعنی اگر مژگان سیاهت برای ریختن خون ما ، مکر و حیله بکار برده و فریبت داد. گول او را مخور و از فریبش غافل مشو ، چه اگر ما را بکشی بعد از کشتن ما پشیمان می شوی زیرا عاشقی چون ما دیگر پیدا نمی کنی ."
      },
      {
        "text": "دلِ عالمی بِسوزی چُو عِذار بَرفُروزی / تو از این چه سود داری، که نمی‌کنی مدارا؟",
        "explanation": "دل عشاق بسیاری را می سوزانی وقتی گونه های خود را می افروزی . یعنی وقتی سرخ می شوی نمی دانم از این کار چه فایده می بری که مدارا نمی کنی . حاصل اینکه از زیبا ساختن خود و از سوزاندن دل عشاق چه سود و چه نفعی به تو می رسد که با آنان مدارا نمی کنی و هر کدام را به خدمت نمی گماری . [ عذار = اکثر شعرا آن را به معنای رخ بکار می برند و کلمه برفروزی قرینه است برای همین معنا . چون سرخ شدن در رخ است ]"
      },
      {
        "text": "همه‌شب در این اُمیدم که نسیم صبحگاهی، / به پیام آشنایان، بنوازد آشنا را",
        "explanation": "تمامی شب را به این امید می گذرانم که نسیمِ صبح از آشنایی برایم پیامِ محبت بیاورد تا مایه نوازش و تسلای خاطرم گردد ."
      },
      {
        "text": "چه قیامت است، جانا، که به عاشقان نمودی؟ / دل و جان فدای رویت، بنما عِذار ما را",
        "explanation": "هولِ دشوار رستاخیز را با هجران خود در دل های مهرورزان پدید آوردی ، جان و دل فدای رخسار تو باد . روی نهان مکن . [ نمودی = نمودار مکن ]"
      },
      {
        "text": "به خدا، که جرعه‌ای دِه تو به حافظ سحرخیز؛ / که دعایِ صبحگاهی، اثری کند شما را",
        "explanation": "برای خاطر خدا به حافظ سحرخیز از باده وصل ات و یا از باده حُسن ات جرعه ای بده تا دعایی که هنگام صبح می کند برای شما اثری داشته باشد . زیرا برای مستجاب شدن دعاها ، وقت سحر اشرف اوقات است ."
      }
    ]
  },

  {
    "title": "غزل شماره ۷ حافظ",
    "verses": [
      {
        "text": "صوفی بیا که آینه صافیست جام را / تا بنگری صفای می لعل‌فام را",
        "explanation": "صوفی بیا که آیینه جام ، صاف است . مقصود صفت باده است نه جام . بیا که صفای می لعل فام را ببینی . یعنی تماشا کن که باده چه حالت می دهد . [ صوفی = صوف در لغت پشم گوسفند را گویند . چون این طایفه اکثراََ پشم پوش بودند . به این جهت به صوفی موسوم شده اند . فام = رنگ زنده ، لعل فام = مراد لعلی رنگ است . ]"
      },
      {
        "text": "راز درون پرده ز رندان مست پرس / کاین حال نیست زاهد عالی‌مقام را",
        "explanation": "اسرار پشت پرده یا اسرار درون پرده یعنی اسرار نهانی را از عشاق مست بپرس . زیرا این حال ، حال زاهد عالی مقام نیست . یعنی آگهی از رموز و اسرار پشت پرده ، کارِ زاهد عالی مقام نیست .\n\n_ منظور بیت : مراد از عالی مقام ، عشاقی است که عُمر خود را در عشق جانان صرف کرده و طریق عشق و محبت را اختیار نموده اند . پس اینان سِرِ جانان را برای کسی فاش نمی کنند بلکه سِرِ معشوق را در جان خود و جان را در زبان خود مکتوم دارند . پس می توان گفت که افشای راز درون پرده ، حال آنان نیست ."
      },
      {
        "text": "عَنقا شکار کَس نشود دام بازچین / کآنجا همیشه باد به دست است، دام را",
        "explanation": "عنقا شکار کس نشود دامت را برچین . یعنی جانان که در عظمت و شکوه مثال عنقا است و عالی مقام است با فن و صنعت و حیله به کسی التفات نمی کند و در این کار همیشه در دستِ دام جز باد چیز دیگری نیست بلکه باد هم نیست زیرا چیزی حاصل نمی شود . یعنی در وصول به جانان ترک تدارک (سعی) بی فایده است . [ عنقا = به فارسی سیمرغ گویند . در ظهور عنقا اختلاف قول است . یک روایت می گوید : در زمان حضرت موسی (ع) ، حق تعالی یک جفت مرغ آفرید در اطراف قدس مبارک . همین که حضرت موسی وفات کرد . این دو مرغ به کوههای اطراف مکه کوچ کردند . بعضی گفته اند : ظهور عنقا در زمان قوم رس بوده است که پیغمبری به نام حنظلة بن صفوان داشتند . عده ای هم گفته اند مدت عمر این مرغ تا زمان حضرت خالد بن سنان (ع) بوده . این پیغمبر ظهورش در زمان فترت یعنی بین پیغمبری عیسی (ع) و رسالت حضرت محمد (ص) بوده است ."
      },
      {
        "text": "در بزم دور، یک‌دو قدح درکش و برو / یعنی طمع مدار وصال دوام را",
        "explanation": "در بزم دنیا از قلیل و کثیر هر چه دست می دهد قانع شو و طمع زیاد نداشته باش یعنی به کم و بیش دنیا قانع باش و به زیاده طامع مباش . مصراع دوم محصول مصراع اول است . یعنی مگو که همیشه باید در ذوق و صفا باشم . چون باده نوشان که به یکی دو قدح قانع نشده . آنقدر می خورند که بالاخره مست لایعقل شده ، می افتند و بعدا خماری می کشند . [ خماری حالت کسالت آوری است که بعد از رفع نشئۀ می به شخص دست می دهد ]"
      },
      {
        "text": "ای دل شباب رفت و نچیدی گلی ز عیش / پیرانه‌سر مکن هنری ننگ و نام را",
        "explanation": "ای دل جوانی گذشت در حالی که از عمر گلی نچیدی یعنی هیچ فایده و نتیجه از عمرت نبردی . حاصل کلام اینکه در جوانی به وصال جانان نرسیدی پس حالا در زمان پیری هنری از خود نشان بده تا اینکه یک ننگ و نام عاشقانه بدست آوری . یعنی در جوانی نتوانستی یک وسیله ای برای رسیدن به وصال جانان به دست آری . سعی کن در پیری حالتی پیدا کنی . ( ننگ و نام = شهرت )"
      },
      {
        "text": "در عیش نقد کوش که چون آبخور نماند / آدمْ بهشتْ، روضهٔ دارُالسَلام را",
        "explanation": "به ذوق و صفایی که نقداَََ یعنی فی الحال برایت میسر است مشغول باش و به فکر آینده مباش زیرا حضرت آدم (ع) وقتی که در جنت قسمتش تمام شد . آنجا ررا ترک کرد و به خانه دنیا آمد یعنی به علت توجه به آینده از آنجا اخراج شد . [ عیش = در لغت به معنی زندگی است و در اینجا یعنی ذوق و عشرت . آبخور = محل آب خوردن . روضه = درلغت یعنی چمن و در اینجا مراد از باغچه است . دارالسلام = دار یعنی خانه و سلام اسم جنت است به معنی خانه جنت ]"
      },
      {
        "text": "ما را بر آستان تو بس حق خدمت است / ای خواجه بازبین به تَرَحُّم غلام را",
        "explanation": "ما در آستان تو حق خدمت زیادی داریم . ای خواجه به غلامت با نظر ترحم نگاه کن . [ خواجه = در اینجا سرور و بزرگ معنی می دهد یعنی همان جانان یا شلید هم منظور خواجه قوام الدین حسن و یا قوام اکبر باشد . لفظ خواجه به وزراء نیز اطلاق می شده است . بس = خیلی و بسیار ]"
      },
      {
        "text": "حافظ مرید جام می است ای صبا برو / وز بنده بندگی برسان شیخ جام را",
        "explanation": "ای صبا ، حافظ طالب جام می است . برو و اظهار بندگی مرا به خدمت حضرت شیخ احمد جام برسان که اگر ممکن باشد توجهی کند و شرابی برایمان فراهم سازد همانطور گه در آن ایام معهود برای خود تهیه می کرد . [ مراد از شیخ ، شیخ الاسلام احم نامقی جامی معروف به ژنده پیل که در سنۀ 461 متولد و در سنۀ 536 وفات یافته و موطن او شهر جام است ]"
      }
    ]
  },

  {
    "title": "غزل شماره ۸ حافظ",
    "verses": [
      {
        "text": "ساقیا برخیز و دَردِه جام را / خاک بر سر کن غمِ ایّام را",
        "explanation": "ای ساقی برخیز و جام می را بدستم ده و خاک بر سرِ ایام کن . یعنی باده بنوشیم و مست شویم و غم ایام را چنان فراموش کنیم که انگار زیر خاک مدفون است ."
      },
      {
        "text": "ساغرِ مِی بر کَفَم نِه تا ز بَر / بَرکِشَم این دلقِ اَزرَق‌فام را",
        "explanation": "ای ساقی ، ساغر می را بر کفم نِه . یعنی به دستم ده تا این خرقۀ ازرق یعنی کبود رنگ را از تن بیرون آورم . یعنی مست شوم و خرقه را چاک زنم و از تن به درآرم و دور اندازم . این بیت تعریض است به شیخ حسن ازرق پوش و پیروانش . چه این گروه همگی جامۀ کبود رنگ پوشند . [ ساغر = قدح . زِ بَر = از تنم . دلق = خرقه . ازرق فام = کبود رنگ ]\n\n– ازرق پوشان خلفاء و مریدان حسن ازرق پوش است . این ازرق پوشان همگی از صوفیان خلوتی اند و به مناسبت لباس کبود رنگی که به تن می کردند به این اسم مشهور شده اند . این فرقه از صوفیه با اصحاب پیرِ گلرنگ (شیخ محمود عطار شیرازی) مخالف بوده اند حتی گاه گاه بین شان اختلاف به جایی می رسید که منجر به شتم و ناسزا می گشت ."
      },
      {
        "text": "گرچه بدنامی‌ست نزد عاقلان / ما نمی‌خواهیم ننگ و نام را",
        "explanation": "ای ساقی ، اگر چه باده نوشیدن و مست گشتن و جامه چاک زدن و بیرون انداختن آن نزد عاقلان بدنامی است اما ما مقید نام و ناموس و ننگ و عار نیستیم . زیرا ما مریدان رِندِ مخموریم ."
      },
      {
        "text": "باده دَردِه چند از این بادِ غرور / خاک بر سر، نفسِ نافرجام را",
        "explanation": "ای ساقی ، باده بده تاکی از این بادِ غرور یعنی با غرور ، عُمر ضایع کردن تا کی . خاک بر نَفسِ بدفرجام یعنی نفسی که هرگز اصلاح پذیر نبوده و نیست . یعنی غیر از باده نوشی ، تابع مقتضیات نفس بودن ، تضییع عمر است ."
      },
      {
        "text": "دودِ آهِ سینهٔ نالانِ من / سوخت این افسردگانِ خام را",
        "explanation": "دود آه سینۀ سوزان من این افسردگان بی تجربه را سوزاند . یعنی این ازرق پوشان را . [ افسردگان خام = تعبیری است از اشخاص ناقابل زیرا این دو نوع صفت در هر شیی مذموم است علی الخصوص در انسان ]"
      },
      {
        "text": "محرمِ رازِ دلِ شیدایِ خود / کس نمی‌بینم ز خاص و عام را",
        "explanation": "از خاص و عام کسی را محرمِ رازِ دلِ دیوانه خود نمی بینم . یعنی در تمام عالم یک همراز پیدا نمی شود که آدمی اسرار دل خود را برایش فاش نماید تا که اندکی بارِ غمِ دل تخفیف یابد . مَثَلِ مشهوری می گوید : « اگر نگویم می میرم و اگر بگویم اسرار فاش می شود »"
      },
      {
        "text": "با دلارامی مرا خاطر خوش است / کز دلم یک باره بُرد آرام را",
        "explanation": "دلم با دلآرامی خوش است . با دلآرامی که یکباره قرار و راحت را از من سلب نمود . [ دلآرام = باعث آرامش دل ، مراد از دلآرام در اینجا ممکن است جانانِ خواجه باشد و شاید اشاره است به شیخ محمود که مرید خواجه بود ]"
      },
      {
        "text": "ننگرد دیگر به سرو اندر چمن / هرکه دید آن سروِ سیم‌اندام را",
        "explanation": "هرگز در چمن به سرو ننگرد هر که آن سرو و سیم اندام را دید . یعنی کسی که زیبای بشری را ببیند . هرگز یک بار دیگر به زیبای ناتراشیده نظر نمی کند . [ سیم اندام = دارای اندام نقره ای که مراد شکل و سیما است ]"
      },
      {
        "text": "صبر کن حافظ به سختی روز و شب / عاقبت روزی بیابی کام را",
        "explanation": "ای حافظ ، روز و شب در برابر سختی ها و ناگواری ها صبر کن تا مرادت را بیابی یعنی به مرادت برسی زیرا الصبر مفتاح و الفرج است . [ منتها = غایت و نهایت ]"
      }
    ]
  },

  {
    "title": "غزل شماره ۹ حافظ",
    "verses": [
      {
        "text": "رونق عهد شباب است دگر بُستان را / می‌رسد مژدهٔ گل بلبل خوش‌الحان را",
        "explanation": "باز فصل جوانی و طراوت بستان است مثل فصل فعلی ما و به بلبل خوش آواز مژده گل می رسد . حاصل کلام اینکه اول بهار است . ( رونق = در اینجا به معنی زیبایی آمده است . عهد = جوانی . الحان = جمع لحن به معنی آواز خوش )"
      },
      {
        "text": "ای صبا گر به جوانان چمن باز رَسی / خدمت ما برسان سرو و گل و ریحان را",
        "explanation": "ای صبا اگر به چمن های تر و تازه برسی . سلام ما را به سرو و گل و ریحان برسان . ( جوانان چمن = مراد جنس چمن است . خدمت = مراد دعا و سلام و ثنا است )"
      },
      {
        "text": "گر چنین جلوه کند مغبچهٔ باده‌فروش / خاک‌روبِ درِ میخانه کنم مژگان را",
        "explanation": "اگر مغبچه باده فروش جلوه کند و بگذرد . همینطور که حالا می کند و رد می شود . من مژگان خود را جاروب میخانه می کنم . یعنی خدمتکار میخانه شده و همه گونه خدمت را با جان و دل انجام می دهم . ( مغ = کشیش و متصدی آتش و مطلقا به کافر مغ گویند . بچه = مطلقا کودک است ولی در اینجا مراد «پسر» است . خاکروب = جاروب )"
      },
      {
        "text": "ای که بر مه کشی از عَنبرِ سارا چوگان / مضطرب‌حال مگردان، من سرگردان را",
        "explanation": "ای جانانی که از زلفان چون عنبر سارا به صورت چون ماه چوگان کشیده ای . منِ عاشق و حیران و سرگردان را مضطرب مکن . ( مه = در اینجا منظور صورت است . سارا = خالص و ناب . مضطرب = متحرک )"
      },
      {
        "text": "ترسم این قوم که بر دُردکشان می‌خندند / در سر کار خرابات کنند ایمان را",
        "explanation": "آن قومی که به باده نوشان می خندند و آنان را مورد تمسخر قرار می دهند . می ترسم که ایمانشان را در آرزو و کار میخانه تلف کنند . ( دُرد = گِلِ ته جام شراب . دُرد کشان = نوشنده دُرد . خرابات = میخانه )"
      },
      {
        "text": "یار مردان خدا باش که در کشتی نوح / هست خاکی که به آبی نخرد طوفان را",
        "explanation": "رفیق مردان خدا باش زیرا در کشتی حضرت نوح خاکی است و مراد از آن خاک خودِ حضرت نوح است که طوفان را کمتر از قطره آبی می داند . یعنی سعی کن با مردانی که به خدا نزدیک اند نزدیک باشی که مرادهای دنیا و آخرتت را بیابی ."
      },
      {
        "text": "برو از خانهٔ گردون به در و نان مطلب / کآن سیه‌کاسه در آخر بِکُشد مهمان را",
        "explanation": "از خانه گردون خارج شو و نانی طلب مکن و یا خود از خانه گردون برو و از او نان مخواه . زیرا این مهمان کش ، عاقبت مهمانِ خود را می کشد . منظور اینکه از فلک امید و انتظار وفا نداشته باش و به مال و منال و منصب دنیا اعتمائ نباید کرد . ( سیه کاسه = در اینجا مهمان کُش است ولی معنی خسیس هم می دهد )"
      },
      {
        "text": "هر که را خوابگه آخر مشتی خاک است / گو چه حاجت که به افلاک کشی ایوان را",
        "explanation": "هر کس باشد بالاخره خوابگه آخرتش یک مشت خاک است . تو به او بگو چه حاجت که قصر و ایوان خود را تا فلک برافرازی . چون عاقبت همه اینها فنا است پس سعی و کوشش زیاد برای ساختن برای خانه های مجلل و باغ ها و باغچه های رنگین ناشی از جنون است زیرا در واقع برای دیگران است ."
      },
      {
        "text": "ماه کنعانی من! مسند مصر آنِ تو شد / وقت آن است که بدرود کنی زندان را",
        "explanation": "ای یوسف ثانی من ، تختگاهِ مصرِ خاطرم از آنِ تو شد . یعنی به تخت دلِ من مالک شدی . پس وقت آن است که جان و دل غمناک مرا از زندان فراق رها نمایی . ( ماه کنعانی = مراد حضرت یوسف (ع) است . مسند = در اینجا مراد تخت است . گاه = وقت . بدرود = وداع )"
      },
      {
        "text": "حافظا می خور و رندی کن و خوش باش ولی / دام تزویر مکن چون دگران قرآن را",
        "explanation": "ای حافظ هر چه می خواهی بکن یا هر معصیت را که دلت خواست انجام بده . اما قرآن شریف را دام تزویر قرار مده . چونکه ریا کفر است . مراد خواجه تحریض به فساد نیست بلکه می گوید هر نوع معصیت که در دنیا وجود دارد بد است اما ریا از همه آنها بدتر است . ( دام تزویر = ریا )"
      }
    ]
  },

  {
    "title": "غزل شماره ۱۰ حافظ",
    "verses": [
      {
        "text": "دوش از مسجد سویِ میخانه آمد پیرِ ما / چیست یارانِ طریقت بعد از این تدبیرِ ما؟",
        "explanation": "از قول مریدان : دیشب پیر ما از مکه به شهر قیصریه آمد ( اهل شهر قیصریه تمام کافرند ) پس شیخ ما به میان کفار آمد و مراد از میخانه همین است . ای یاران طریقت حالا چاره ما چیست . ( دوش = در لغت به معنی دیشب ولی در اینجا سابق و گذشته معنی می دهد . مسجد = در اینجا مراد مکه است )\n\n– سه بیت این غزل به قصه شیخ صنعان یعنی عبدالرزاق یمنی تلمیح است در شرح قصه شیخ مذکور به زبان ترکی کتابی نوشته شده ولی در زبان فارسی فقط شیخ عطار در کتاب منطق الطیر خود در باره شیخ صنعان داستانی مفصل به رشته نظم درآورده است . خواجه حافظ غیر از این غزل در چند غزل دیگر نیز راجع به این قصه تلمیحاتی دارد که انشاءالله در جای خود می آید . در این غزل الفاظ «ما» که ردیف واقع شده ، از جانب مریدان شیخ صنعان است ."
      },
      {
        "text": "ما مریدان روی سویِ قبله چون آریم چون؟ / روی سویِ خانهٔ خَمّار دارد پیرِ ما",
        "explanation": "مریدان شیخ صنعان با هم مشاوره می کنند که پیر ما عاشق دختر ترسا گشت و باده نوشید و انواع منهیات را مرتکب شد و بلکه به قول شیخ عطار کافر شد پس از این به بعد حال ما چطور خواهد شد . بعضی از مریدان گفتند که برگردیم به مکه ولی بعضی گفتند : « ما مریدان روی سوی کعبه چون آریم چون ، روی سوی خانه خمار دارد پیر ما » و گفتند که پیر ما مرتکب فسق و فجور شده است و حتما در این کار یک حکمت است پس باید صبر کرد تا حق تعالی چه کند ."
      },
      {
        "text": "در خراباتِ طریقت ما به هم منزل شویم / کاین‌چنین رفته‌ است در عهدِ ازل تقدیرِ ما",
        "explanation": "در میخانه کافران ما هم با پیرمان هم منزل شویم . زیرا در روز ازل قضا و قدر ما اینطور واقع شده است . سه بیت اخیر تلمیح به قصه مذکور است . ( خرابات = میخانه . مغان = مطلقا به معنی کافران . خرابات مغان = میخانه کافران )"
      },
      {
        "text": "عقل اگر داند که دل در بندِ زلفش چون خوش است / عاقلان دیوانه گردند از پیِ زنجیرِ ما",
        "explanation": "اگر معلوم عقل می شد که دل در زلف جانانه چه ذوق و صفایی دارد . عقلا تماما دیوانه می شدند . یعنی خود را به دیوانگی می زدند یا تظاهر به دیوانگی می کردند برای اینکه به زیر زنجیری که دل گرفتار آن است بروند ."
      },
      {
        "text": "رویِ خوبت آیتی از لطف بر ما کشف کرد / زان زمان جز لطف و خوبی نیست در تفسیرِ ما",
        "explanation": "روی زیبای تو برای ما از لطف و لطافت یک آیت یعنی یک علامت فتح و کشف کرد . از آن جهت است که در تفسیر ما جز لطف و خوبی چیز دیگر نیست .\n\nحاصل معنی : هر چه تا کنون از تو دیده ام سراسر لطف بوده و خوبی و غیر این چیز دیگری نبوده . یعنی سراسر لطف و احسان بوده پس همین است که هر سخن ما لطف است و خوب ."
      },
      {
        "text": "با دلِ سنگینت آیا هیچ درگیرد شبی / آهِ آتشناک و سوزِ سینهٔ شبگیرِ ما؟",
        "explanation": "آیا آه سوزناک همچون آتش و سوز و گداز ناله سحرگاه ما شبی بر دل سنگین تو اثر خواهد کرد . ( شبگیر = واقعه ای که در شب اتفاق می افتد )"
      },
      {
        "text": "تیرِ آهِ ما ز گردون بگذرد حافظ خموش / رحم کن بر جانِ خود پرهیز کن از تیرِ ما",
        "explanation": "ای حافظ ، تیر آه ما از فلک می گذرد . ما را با فریاد و فغان خود رنجیده مکن و بر خود رحم کن و از تیر آه ما حذر کن وگرنه تو را نابود می کند ."
      }
    ]
  },

  {
    "title": "غزل شماره ۱۱ حافظ",
    "verses": [
      {
        "text": "ساقی به نورِ باده برافروز جامِ ما / مطرب بگو که کارِ جهان شُد به کامِ ما",
        "explanation": "ای ساقی با بادۀ صاف و خالص چون نور ، جام مرا روشن کن یعنی پُر کن . ای مطرب بخوان که جهان و کارِ جهان بر وفق مرادمان شد . شاید مضمون مصراع دوم بیت زیر باشد ."
      },
      {
        "text": "ما در پیاله عکس رخِ یار دیده‌ایم / ای بی‌خبر ز لَذَّتِ شُربِ مُدامِ ما",
        "explanation": "ما در پیاله یعنی در نور پیاله عکس رخ یار را دیده ایم . ای که از شربِ مدام ما یا از باده نوشی ما بی خبری ما را معذور بدار . [ پیاله = کاسه کوچک ، به قدح خالی نیز گفته می شود . مدام = دائم و ثابت ]"
      },
      {
        "text": "هرگز نمیرد آن که دلش زنده شد به عشق / ثبت است بر جَریدهٔ عالم دوامِ ما",
        "explanation": "کسی که دلش با آتش عشق و محبت زنده شد . او برای همیشه زنده است و هرگز نخواهد مُرد . پس دوام و بقای ما در جریده عالم ثابت است زیرا ما از آن زندگانیم . [ جریده = دفتر بزرگی است از کاغذ نازک که به شکل بادبزن چیده می شود و از دو جانب خوانده می شود ]"
      },
      {
        "text": "چندان بُوَد کرشمه و نازِ سَهی‌قدان / کآید به جلوه سروِ صنوبرخَرامِ ما",
        "explanation": "ناز و شیوه محبوب های سرو قامت تا زمانی است که محبوبه صنوبر خرام ما هنوز جلوه نکرده است . همین که این عرض جمال نمود دیگر برای آنها اعتباری باقی نمی ماند . [ کرشمه = مترادف ناز است . سهی = راست و مستقیم . سهی قدان = دلبران متناسب اندام . به جلوه = عرض جمال . صنوبر = در اینجا شکل درخت صنوبر معنی می دهد . خرام = با تانی راه رفتن ]"
      },
      {
        "text": "ای باد اگر به گُلشنِ اَحباب بُگذری / زِنهار، عَرضه دِه بَرِ جانان پیامِ ما",
        "explanation": "ای باد اگر از گلشن یعنی از مجلس دوستان گذر کردی . البته سفارش یا پیغام ما را به حضور جانان عرض کن و آنچه عرض خواهد کرد مضمون بیت بعد است . [ احباب = جمع حب به معنی دوستان است و مراد از احباء جانان و سایر دوستان است . گلشن = گلستان و گلزار . برِ جانان = نزد جانان . پیام = خبر و پیغام ]"
      },
      {
        "text": "گو نامِ ما زِ یاد به عمدا چه می‌بری؟ / خود آید آن که یاد نیاری ز نامِ ما",
        "explanation": "ای باد به جانان بگو نام ما را چرا به قصد فراموش می کنی . خود آید آن زمانی که هرگز اسم مان به خاطرها نمی آید یعنی می میریم و نام و نشان مان از دفتر کائنات محو می گردد . [ یاد کردن = به خاطر آوردن . عمد = قصد ]"
      },
      {
        "text": "مستی به چشمِ شاهدِ دلبندِ ما خوش است / زآن رو سپرده‌اند به مستی زمامِ ما",
        "explanation": "به چشم محبوبه ای که دل ما را به خود متعلق ساخته یعنی ما را عاشق خود ساخته ، مستی پسندیده و خوش است . از آن جهت است که زمام اختیار ما را به مستانگی حواله کرده اند . یعنی چون او مستانه چشم است ما هم مستی را اختیار کردیم . [ شاهد = کنایه از محبوب . دلبند = مالک دل . خوش = پسندیده . سپرده اند = حواله . زمام = عنان اختیار ]"
      },
      {
        "text": "ترسم که صَرفه‌ای نَبَرَد روزِ بازخواست / نانِ حلالِ شیخ ز آبِ حرامِ ما",
        "explanation": "می ترسم روزِ قیامت فضیلتی داشته باشد نانِ وقفی که شیخ آن را حلال دانسته و می خورد با آبی که ما آن را حرام می دانیم و می خوریم . یعنی زندگی ریایی شیخ که ذوقی از آن می برد با رندی ما برابر گردد و بلکه ممکن است رندبازی ما افضل باشد . [ صرفه = زیاده . روز بازخواست = روز قیامت . نان حلال = کنایه از نان وقف است زیرا اکثر مشایخ در خانه ها نان وقف می خوردند . آب حرام = کنایه از خمر است ]"
      },
      {
        "text": "حافظ ز دیده دانهٔ اشکی همی‌فشان / باشد که مُرغِ وصل کُند قصدِ دامِ ما",
        "explanation": "ای حافظ اشکِ چشمت یعنی دانه اشک چشمت را نثار کن شاید که مرغِ وصل به دام ما میل کند . یعنی گریه کن شاید که جانان اشک چشم ترا ببیند و به تو رحم کند . [ فشان = نثار کردن . قصد دام = تله شکار ]"
      },
      {
        "text": "دریای اَخضَرِ فَلَک و کَشتی هِلال / هستند غرقِ نعمتِ حاجی‌قوامِ ما",
        "explanation": "دریای اخضر فلک و کشتی هلالی آن ، یعنی حتی افلاک و نجوم هم غرق نعمت حاجی قوام ما هستند . حاصل کلام اینکه به طریق مبالغه به ولی نعمتی این صاحب سعایت اعتراف است . [ اخضر = سبز ]\n\n– حاجی قوام یعنی قوام الدین حسن وزیر اعظم سلطان حسن ایلخان بوده که برای خواجه حافظ مدرسه ای بنا کرد و خواجه سالها در آنجا به تدریس و تذکیر مشغول بوده است ."
      }
    ]
  },

  {
    "title": "غزل شماره ۱۲ حافظ",
    "verses": [
      {
        "text": "ای فروغِ ماهِ حُسن‌، از روی رخشان شما / آبِ‌روی خوبی از چاه زَنَخدان شما",
        "explanation": "ای جانان ، ضیاء ماه زیبایی از روی درخشان شماست . یعنی همانطور که فلکِ ماه از خورشید کسب نور می کند . ماه زیبایی هم از صورت تو کسب نور و ضیاء می نماید . [ ای جانان آبِ روی زیبایی از چاهِ زنخدان شما است یعنی تمام حُسن و لطافت به زنخدان شما محصور است و هر زیبا ، حُسن خود را از آن کسب می کند همانطور که ماه از خورشید کسب نور می کند . ] ( چاه زنخدان = منظور گودی چانه است )"
      },
      {
        "text": "عزم دیدار تو دارد جانِ بر لب آمده / باز گردد یا برآید؟ چیست فرمان شما؟",
        "explanation": "جانِ بر لب آمده قصدِِ ملاقات ترا دارد . برگردد یا برآید . فرمان چیست ؟ یعنی جان عزیز را به تو تسلیم نمایم یا خود به جایش برگردد . فرمان تان چیست . [ عزم = نیت . دیدار = ملاقات . جان = روح حیوانی است ]"
      },
      {
        "text": "کَس به دور نرگست طرفی نبست از عافیت / بِه که نفروشند مستوری به مستان شما",
        "explanation": "در دوران چشمانت کسی از پرهیزکاری فایده نبرد . یعنی مستفیذ نشد زیرا هر کس که ترا دید مستِ عشقت گشت . حاصل اینکه تمام عالم را اسیر و دیوانه کردی پس بهتر است که به چشمان شما پرهیزکاری و مستوری نفروشند . [ به دور = دوران و زمان . نرگس = نام گلی است که شعرا به طریق کنایه چشم را به آن تشبیه می کنند ]"
      },
      {
        "text": "بخت خواب‌آلود ما بیدار خواهد شد مگر / زان که زد بر دیده آبی، روی رخشان شما",
        "explanation": "طالع خواب آلود و خوابناک ما دارد بیدار می شود زیرا روی درخشان تو به چشم بخت من آب پاشید یعنی دیدن روی درخشان تو باعث شد که طالع ما بیدار شود . زیرا مشهور است کسی که طالعش خواب باشد . خودش هم در رنج و الم به سر می برد اما اگر بخت بیدار باشد خود شخص هم در راحت است . [ آب بر دیده زدن = کنایه از اینکه از دیدن روی تو چشمانم روشن گشت و این دیدار محبوب را دلیل بر خوشبختی و نیک طالعی می داند ]"
      },
      {
        "text": "با صبا همراه بفرست از رخت گل دسته‌ای / بو که بویی بشنویم از خاک بستان شما",
        "explanation": "ای جانان از گلشن رخت به همراه بادِ صبا دسته گلی بفرست . شاید از خاک بوستانی که تو در آن قدم نهاده ای بوی عطری بشنویم . یعنی خاک بوستانی که تو در آن قدم نهادی بوی گل می دهد . پس استشمام بوی گلِ رخسارت همان بوییدن خاکِ پایت است . [ همراه = رفیق و به اتفاق . رخ = گونه است ولی در اینجا مراد صورت است . گلدسته ای = دسته گلی . بوکه = شاید که ]"
      },
      {
        "text": "عمرتان باد و مراد ای ساقیانِ بزمِ جم / گرچه جام ما نشد پُر مِی به دوران شما",
        "explanation": "عمرتان زیا و مرادتا برآورده گردد ای ساقیان مجلس پادشاه گرچه در دوران شما قدح ما پر از مِی نشد ."
      },
      {
        "text": "دل خرابی می‌کند، دلدار را آگه کنید / زینهار ای دوستان‌، جان من و جان شما",
        "explanation": "دل خرابی می کند یعنی اسرار را فاش می سازد . ای دوستان ، دلدار را آگاه کنید البته زیرا جان من همان جان شما است یا خود جان من با جان شما است و هر چه که به جان من برسد به جان شما همان می رسد . حاصل سخن اینکه دل بی قرار شده و با آه آتشین خود جهان را می سوزاند و نابود می کند در حالی که شما و دلدار هم در جهان هستید . پس دلدار را آگاه کنید از این موضوع تا مرحمتی به جان من بکند ."
      },
      {
        "text": "کی دهد دست این غرض یا رب که همدستان شوند‌؟ / خاطر مجموع ما، زلف پریشان شما",
        "explanation": "این مقصود چه زمانی حاصل خواهد شد که دل آسوده به عشق ما با گیسوی آشفتۀ شما همراز و هم صحبت شود ؟ [ همدستان = مخففِ همداستان به معنی همراز و هم صحبت ]"
      },
      {
        "text": "دور دار از خاک و خون دامن، چو بر ما بگذری / کَاندَر این ره کشته بسیارند، قربان شما",
        "explanation": "وقتی که از نزدیک ما می گذری ، دامنت را جمع کن که آلوده خاک و خون نشود . یعنی در حالیکه دامنت را جمع می کنی با کمال عظمت رد شو زیرا در این راه که ما افتاده ایم . خیلی اشخاص چون ما قربانی شما شده اند . یعنی عشاق فراوان فدای راه عشق شده و از بین رفته اند . مراد جلب توجه جانان است که بدین وسیله شفقت و مرحمت او را طلب می کند ."
      },
      {
        "text": "می‌کند حافظ دعایی، بشنو، آمینی بگو / روزی ما باد لعل شَکَّرافشان شما",
        "explanation": "حافظ دعا می کند . ای جانان بشنو و آمین بگو و آن دعا این است . نصیب ما باشد آن لب شکرافشان شما ."
      },
      {
        "text": "ای صبا با ساکنانِ شهرِ یزد از ما بگو / کِای سر حق‌ناشناسان گوی چوگان شما",
        "explanation": "ای صبا به پادشاهی که در یزد ساکن است و به اعیان دولت آنجا بگو : که ای اربابان دولت ، سرِ حق ناشناسان ، گوی چوگان شما باشد ."
      },
      {
        "text": "گرچه دوریم از بساط قُرب‌، همّت دور نیست / بندهٔ شاه شماییم و ثناخوان شما",
        "explanation": "ای ساکنان شهر یزد ، اگر چه وجودمان و تن مان از شما دور است اما همت مان دور نیست . یعنی هرگز از خاطرمان محو نمی شویم بلکه همیشه بنده شاه و دعا گوی شماییم . [ قرب = نزدیکی . همت = اراده ]"
      },
      {
        "text": "ای شَهنشاه بلند اختر‌، خدا را همّتی / تا ببوسم همچو اختر خاک ایوان شما",
        "explanation": "ای شاهنشاه بلند اختر به حق خدا یا به خاطر خدا همتی کن تا خاکِ ایوان چون گردونِ بلندت را ببوسم . یعنی ایوانی که مشابه گردون است یا همانطور که گردون را می بوسند ایوانت را ببوسم ."
      }
    ]
  },

  {
    "title": "غزل شماره ۱۳ حافظ",
    "verses": [
      {
        "text": "می‌دمد صبح و کِلِّه بست سحاب / الصَبوح الصَبوح یا اصحاب",
        "explanation": "سپیده صبح می دمد و ابر هم پرده بسته یعنی سَنبُلِ هوا است . پس حالا ای یاران باده بیارید که بنوشیم . زیرا به سلیقه باده نوشان در روز ابری البته ابری که سَبُک باشد و احتمال بارندگی نداشته باشد ، شراب نوشیدن مطبوع و پسندیده است علی الخصوص که در چمن باشد . [ کِلّه = به کسر کاف و فتح و تشدید لام به معنی پرده است و جمع آن کلل است . الصبوح = مراد اتونی الصبوح می باشد به معنی باده صبح را بدهید . اصحاب = یاران ]"
      },
      {
        "text": "می‌چکد ژاله بر رخِ لاله / المُدام المُدام یا احباب",
        "explanation": "روی لاله ، ژاله می چکد . ای دوستان باده بیارید بنوشیم . تکرار باده (مدام) برای تاکید است .[ می چکد = قطره قطره می ریزد . ژاله = شبنم . مدام = شراب را گویند . احباب = دوستان ]"
      },
      {
        "text": "می‌وزد از چمن نسیمِ بهشت / هان، بنوشید دَم به دَم مِیِ ناب",
        "explanation": "از چمن بادِ خوشبوی بهشت می وزد . ای یاران حالا پیوسته باده خالص بنوشید . [ می وزد = باد می وزد . بهشت = جنت . ناب = خالص ]"
      },
      {
        "text": "تخت زُمْرُد زده است گل به چمن / راحِ چون لعلِ آتشین دریاب",
        "explanation": "گل در چمن تختِ زُمردی زده است یعنی روی زمین را چمن سبز پوشانیده پس حالا شراب چون لعل ارغوانی تهیه کن . به سلیقه باده نوشان شرب خمر در فصل بهار از سایر فصول مطبوع تر است . ( راح = شراب قرمز )\n\n_ زمرد گوهری است سبز رنگ که در باره اش خواص زیادی نوشته اند از جمله گویند که مارها و عقرب ها از دارنده این گوهر گریزانند . یکی از اعیان ناس نقل می کرد : در سفری که به شهر امد می رفتم راهم از صحرا بود . در کنار جاده ماری دیدم خوابیده . ناگاه مار سرش را بلند کرد همینکه چشمش به من افتاد فوری به پشت برگشت از رفیقم که شخص دانشمند و قاضی بود و به اتفاق هم سفر می کردیم پرسیدم به این حیوان چه رسید که این طور شد . دوستم گفت نگین انگشترت چیست ؟ جواب دادم زمرد است . گفت افعی از دیدن زمرد هلاک می شود . پس آن قاضی از خواص زمرد چند تا برایم بیان کرد و من از آن زمان تا کنون هیچ وقت زمرد را از خود دور نداشته ام ."
      },
      {
        "text": "درِ میخانه بسته‌اند دگر / اِفتَتِح یا مُفَتِّح الاَبواب",
        "explanation": "درِ میخانه را دوباره بسته اند . ای باز کننده درها (مفتح الابواب) دوباره درِ میخانه را باز کن . [ دگر = در این بیت به معنای دوباره است . افتح = باز کن ]"
      },
      {
        "text": "لب و دَندانْت را حقوق نمک / هست بر جان و سینه‌هایِ کباب",
        "explanation": "لب چون لعل تو بر سینه های مجروح و کباب شده خیلی حق نمک دارد و سرخی زخم ها از تاثیر لب تو است ."
      },
      {
        "text": "این چنین موسِمی عجب باشد / که ببندند میکده به شتاب",
        "explanation": "در چنین زمانی یعنی در فصل بهار عجب است که درِ میخانه را با این عجله ببندند . [ موسم = زمان مناسب هر چیز . میکده = محل می . شتاب = عجله ]"
      },
      {
        "text": "بر رخِ ساقیِ پری پیکر / همچو حافظ بنوش بادهٔ ناب",
        "explanation": "به روی ساقی که اندامی زیبا مانند پری دارد ، مثل حافظ شراب خالص بنوش . یعنی به روی ساقی زیبا نگاه کن و بنوش ."
      }
    ]
  },

  {
    "title": "غزل شماره ۱۴ حافظ",
    "verses": [
      {
        "text": "گفتم ای سلطانِ خوبان رحم کن بر این غریب / گفت در دنبالِ دل، رَه گُم کُنَد مسکین غریب",
        "explanation": "گفتم ای سلطان ماهرویان ، به این بی کس و غریب رحم کن . در جوابم گفت : غربت در دنبال دل راهش را گم می کند . یعنی در اثر متابعت از هوای دل از حد اعتدال خارج شده و بالاخره دیوانه و شیدا می شود . یعنی کسانی که زمام اختیار را به دست دل می سپارند بالاخره سرگردان می مانند . [ دنبال = عقب و پشت سر هم . ره گم کند = در اینجا به معنی از حد اعتدال خارج شدن است . غریب = کسی که از وطن خود دور باشد ]"
      },
      {
        "text": "گفتمش مَگذر زمانی، گفت معذورم بدار / خانه پروردی چه تاب آرد غم چندین غریب",
        "explanation": "به جانان گفتم اندکی توقف کن و زود مگذر . جانان در جوابم گفت : معذورم بدار زیرا یک خانه پرورد ، غمِ این همه غریب را چگونه طاقت بیاورد . یعنی طاقت نمی آورد . [ معشوق می گوید اینکه می گویی توقف کن و زود مگذر تا عشاق اظهار غموم بکنند . اما من تحمل آن را ندارم چون که یک خانه پرور ، طاقت تحمل انظار بیگانه را ندارد تا چه برسد که عرض هموم آنها را بشنود . ( خانه پرورد = به کسی گویند که فقط در خانه محدود بوده و هرگز در خارج از منزل با بیگانگان اختلاط نکرده باشد مثل شاهزادگان )"
      },
      {
        "text": "خفته بر سنجابِ شاهی نازنینی را چه غم؟ / گر ز خار و خاره سازد بستر و بالین غریب",
        "explanation": "نازنینی که در بستر شاهانه سنجابی در خواب راحت آرمیده چه غم دارد از غریبی که تشک اش از خار و بالین اش از سنگ خاره باشد . یعنی جانانی که در نهایت رفاه و آسایش و با ذوق و صفا باشد چه می داند حال عشاق بیچاره را که چگونه اسیر درد و بلا و غم و اندوه اند . چه هر کس هر چه به سرش آمده همان را می داند . [ نازنین = دارای ناز . خار = تیغ . خاره = نوعی سنگ . بستر = تشک . سنجاب = حیوانی است به رنگ خاکستری که به پوستش هم سنجاب گویند ]"
      },
      {
        "text": "ای که در زنجیرِ زلفت جایِ چندین آشناست / خوش فتاد آن خالِ مشکین بر رخِ رنگین غریب",
        "explanation": "ای جانان که جانِ این همه آشنا در زنجیر زلفت گرفتار شده . در آن رخ رنگین ، آن خال مشکین عجب زیبا واقع شده . کلمه غریب در این بیا به معنای عجیب است ."
      },
      {
        "text": "می‌نماید عکسِ مِی، در رنگِ رویِ مَه وَشَت / همچو برگِ ارغوان بر صفحهٔ نسرین، غریب",
        "explanation": "عکس سرخی شراب بر چهره مهوشت ، عجیب و غریب می نماید عینا مانند صفحه نسرین که برگ ارغوان بر رویش عجیب و غریب دیده می شود . یعنی از تاثیر باده ، سرخی صورت ات با سفیدی بشره ات متلون گشته و بی نهایت زیبا دیده می شود ."
      },
      {
        "text": "بس غریب افتاده است آن مور خَط، گِردِ رُخَت / گرچه نَبوَد در نگارستان، خطِ مشکین غریب",
        "explanation": "آن خط مشکین که چون مورِ سیاه در گردِ رخت سبز شده بسیار عجیب واقع شده . اگر چه در نگارخانه چین خط مشکین عجیب نیست . [ نگارستان = اسم خانه ای است در چین که نقاشی به نام مانی آن را پیدا کرده است و نقوش و تصاویر خود را در آن نقاش خانه رسم کرده است و غیر از مانی هر استادی که یک تصویر بدیع و غیر مکرر به وجود آورده در آن نقاش خانه نقش شده است . پس نگارستانی است پُر از نقوش غریبه که در اکثر کتب مذکور و مسطور است ]"
      },
      {
        "text": "گفتم ای شامِ غریبان طُرِّهٔ شبرنگِ تو / در سحرگاهان حذر کن چون بنالد این غریب",
        "explanation": "گفتم ای جانان که طرّۀ شبرنگ تو سیاه تر از ظلمت شام غریبان است . اگر این عاشق غریب تو وقت سحر بنالد از گریه و زاری او هنگام سحر حَذر کن زیرا که آه و ناله سحری بسیار موثر واقع می شود . [ طرّه = قسمت بالای پیشانی که به سر متصل می شود ]"
      },
      {
        "text": "گفت حافظ آشنایان در مقامِ حیرتند / دور نَبوَد گر نشیند خسته و مسکین غریب",
        "explanation": "جانان همی که سخنان حافظ را شنید . گفت : حافظ ، آشنایان در مقام حیرت اند . پس اگر غریبی چون تو غمین و بیمار بنشیند بعید نیست . یعنی عشاقی که قدیمی و آشنایند . برای وصلت وسیله نیافته و در حیرت اند . پس تو که مرد غریب و بیگانه هستی اگر ملول و غمین بنشینی عجیب نیست ."
      }
    ]
  },

  {
    "title": "غزل شماره ۱۵ حافظ",
    "verses": [
      {
        "text": "ای شاهد قدسی، کِه کَشَد بند نقابت؟ / وی مرغ بهشتی، که دهد دانه و آبت؟",
        "explanation": "ای محبوب قدسی یا ای فرشته قدسی ، که بندِ نقابت را باز می کند ؟ یعنی که به تماشای دیدار مطهّرت مشرف می گردد ؟ بند کشیدن کنایه از دیدن روی محبوب است . یعنی وصالت برای که میسّر می گردد . و ای مرغ بهشتی دانه و آب تو را که می دهد ؟ یعنی مأکولات و مشروبات تو را که تهیه می کند ."
      },
      {
        "text": "خوابم بشد از دیده در این فکر جگرسوز / کآغوشِ که شد منزل آسایش و خوابت؟",
        "explanation": "خوابم از چشم رفت از این فکر جگرسوز که آغوش که خوابگاه تو شد یعنی در آغوش که خوابیده و غنوده ای ."
      },
      {
        "text": "درویش نمی‌پرسی و ترسم که نباشد / اندیشهٔ آمرزش و پروای ثوابت",
        "explanation": "احوالی از درویش نمی پُرسی یعنی درویش را مورد تفقد قرار نمی دهی . می ترسم که فکر آمرزیدگی و کسب ثواب نداشته باشی . یعنی از اینکه احوالی از درویش نمی پُرسی و به حالش رسیدگی نمی کنی . می ترسم که از احوال مذکور در تو نباشد یعنی فکر مورد عفو قرار گرفتن و کسب ثواب نداشته باشی ."
      },
      {
        "text": "راه دل عشّاق زد آن چشم خماری / پیداست از این شیوه که مست است شرابت",
        "explanation": "آن چشم مخمورانه راهِ دلِ عشاق را زد یعنی با تیر غمزه و مژگان خود دل عشاق را دیوانه کرد . از این شیوه و صنعت پیداست که شرابت قتال است . یعنی از شدت مستانگی است که چشمانت دل ها را دیوانه کرد و مستانگی شدید هم از قتال بودن شراب است ."
      },
      {
        "text": "تیری که زدی بر دلم از غمزه خطا رفت / تا باز چه اندیشه کند رأی صوابت",
        "explanation": "تیری که از غمزه بر دلم زدی به هدف اصابت نکرد و خطا رفت . عجبا ، فکر صائب تو بعد از این چه تدبیر کند . یک تیر دیگر هم می زند به قلبم ؟ یا اینکه اهمال نموده و ترک می کند ."
      },
      {
        "text": "هر ناله و فریاد که کردم نشنیدی / پیداست نگارا که بلند است جَنابت",
        "explanation": "هر ناله و فریاد و فغانی که کردم نشنیدی . معلوم می شود ای نگار ، پیشگاه تو خیلی بلند است و رفیع . یعنی از کمال رفعت ناله کسی به آنجا نمی رسد که بشنوی . چنانکه گفت اند : یارب غمِ ما را که به عرضِ تو رساند / کانجا که تویی باد رسیدن نتواند ."
      },
      {
        "text": "دور است سر آب از این بادیه، هش دار / تا غول بیابان نفریبد به سرابت",
        "explanation": "در این بادیه عشق ، سرچشمه وصال دور است . عقلت را جمع کن که غول یعنی رقیب ، تو را با دروغ گول نزند . یعنی با دادن وعدۀ وصال جانان ، تو را به تهلکه نیاندازد . [ هشدار = در اینجا به معنی عقلت را جمع کن . غول = آدم بیابانی را گویند که به عقیده عوام الناس وجود خارجی دارد ولی حدیث شریف نفی کرده است ]"
      },
      {
        "text": "تا در ره پیری به چه آیین رَوی ای دل / باری به غلط صرف شد ایّامِ شبابت",
        "explanation": "ای دل عجبا که در طریق پیری یعنی هنگام پیری به چه آیین و به چه طریق سلوک می کنی . ایام جوانی تو که بیهوده تلف شد . یعنی جوانی را با غرور و جهالت گذراندی . لااقل در پیری جبران کن . [ آیین = اسلوب و قانون . باری = لااقل . شباب = جوانی ]"
      },
      {
        "text": "ای قصرِ دل‌افروز که منزلگهِ انسی / یا رب مَکُناد آفتِ ایّام، خرابت",
        "explanation": "خواجه به قصر جانان خطاب کرده و می فرماید : ای قصری که سبب سرور و خوش حالی می باشی و منزلگه دوستی و آشنایی هستی . از خدا مسئلت می نمایم که آفت ایام خرابت نکند . [ دلفروز = باعث سرور خاطر . آفت = بلا ]"
      },
      {
        "text": "حافظ نه غلامیست که از خواجه گریزد / صلحی کن و بازآ که خرابم ز عِتابت",
        "explanation": "حافظ غلامی نیست که از خواجه خود بگریزد . یعنی اگر هزار بلا هم بیند از خواجه خود فراری نمی شود . حالا لطف کن و خشم و غضب را ترک کن یعنی از رویه ات عدول کن که از عتاب ات خرابم . [ حافظ از جور و جفایت تو را ترک نمی کند و از پیشت نمی رود اما از عتاب ات بیش از حد متالم است . پس حالا لطف کن و عتاب را ترک کن . ( عتاب = آزردن . بازآ = در اینجا به معنی عودت و عدول است ) ]"
      }
    ]
  },

  {
    "title": "غزل شماره ۱۶ حافظ",
    "verses": [
      {
        "text": "خَمی که ابرویِ شوخِ تو در کمان انداخت / به قصد جانِ منِ زارِ ناتوان انداخت",
        "explanation": "خَمی که ابروی شوخ و قشنگت در کمان انداخت یعنی خود را قوسی شکل کرد . به قصد کشتن من زار و ناتوان است . خطاب به جانان گوید : ابروانت را به شکل کمان کرده ای . کمانی کردن ابروانت فقط برای انداختن تیرِ غمزه و کشتن من است ."
      },
      {
        "text": "نبود نقش دو عالَم، که رنگ الفت بود / زمانه طرح محبّت، نه این زمان انداخت",
        "explanation": "هنوز صورت دو عالَم به وجود نیامده بود که مابین ارواح الفت و آشنایی و دوستی وجود داشت . پس زمانه بنیاد محبت و یا قاعده دوستی را تازه در این زمان نیانداخته است . یعنی علاقه و محبتی که مابین عاشق و معشوق وجود دارد همان علاقه و محبت ازلی است که مابین ارواح بوده است ."
      },
      {
        "text": "به یک کرشمه که نرگس به خودفروشی کرد / فریبِ چشمِ تو صد فتنه در جهان انداخت",
        "explanation": "به سبب یک ناز که با صد غرور ، نرگس برای خودنمایی کرد ، فریب و مکر چشمت تعصباَََ در برابر نرگس به جهان صد فتنه انداخت . یعمی گفت در جایی که من هستم ، کرشمه وظیفه تو نیست . این را گفت و عالم را پُر از فتنه کرد . ( خود فروشی = خود را فروختن . فریب = گول . کرشمه = ناز )"
      },
      {
        "text": "شراب‌خورده و خِوی‌کرده می‌رَوی به چمن / که آبِ روی تو آتش در ارغوان انداخت",
        "explanation": "در حالیکه شراب خورده و عرق هم کرده بودی . کی به چمن رفتی که از لطافت و صفوت تو آتش به ارغوان افتاد . یعنی قرمزی ارغوان از رشکِ روی تو است ."
      },
      {
        "text": "به بزمگاهِ چمن، دوش، مست، بگذشتم / چو از دهانِ توأم غنچه در گُمان انداخت",
        "explanation": "دیشب مستانه به بزمگاه چمن رفتم . چون غنچه شباهتی که به دهان تو داشت مرا به گمان انداخت . یعنی عجبا ، غنچه هم به دهان جانان شباهت پیدا می کند ؟ پس به شک افتادم و به چمن رفتم و دیدم فی الواقع غنچه به دهان تو شبیه است ."
      },
      {
        "text": "بنفشه طُرِّهٔ مفتول خود گره می‌زد / صبا حکایتِ زلفِ تو در میان انداخت",
        "explanation": "بنفشه زلف خود را گره می زد و در همان حال صبا حکایت زلف تو را به میان کشید . زلف تابدار را به بنفشه تشبیه کرده اند . ( مفتول = پیچ خورده . گره می زد = پیچ و تاب می داد )"
      },
      {
        "text": "ز شَرمِ آن که به روی تو نسبتش کردم / سمن به دستِ صبا، خاک در دهان انداخت",
        "explanation": "از شرم آنکه به روی تو تشبیه اش کردم . سمن با دست صبا خاک به دهانش انداخت . یعنی حاشا من چه لیاقت آن را دارم که به دهان جانان تشبیهم کنند و با گفتن این تنزه و تبری کرد . ( شرم = خجالت . سمن = گلی سفید رنگ . خاک در دهان انداخت = در جایی که می خواهند بگویند حاشا که لایق این نیست ، این جمله را بکار می برند )"
      },
      {
        "text": "من از ورع، مِی و مطرب ندیدمی زین پیش / هوای مغبچگانم در این و آن انداخت",
        "explanation": "من از زهد و تقوایی که داشتم هرگز گِردِ می و مطرب نمی گشتم یعنی هرگز از اینها اطلاع نداشتم اما عشق و محبت پسر بچه های میخانه مرا به طرف می و مطرب کشاند . یعنی این باده نوشی و استماع ساز از اختلاط و علاقه به آنها برایم حاصل شد زیرا اختلاط ، همرنگی را با آنها ایجاب می کند . ( این اشاره به مطرب و آن اشاره به می است )"
      },
      {
        "text": "کنون به آبِ میِ لعل، خرقه می‌شویَم / نصیبهٔ ازل از خود نمی‌توان انداخت",
        "explanation": "اکنون با شراب قرمز خرقه خود را می شویم . اما چه فایده آنچه از ازل مقدر شده و نصیب شخص است نمی توان از بین برد . حاصل سخن اینکه ، باده نوشی من ازلی است و هرگز با وسایل عارضی از بین نمی رود ."
      },
      {
        "text": "مگر گشایشِ حافظ در این خرابی بود / که بخششِ ازلش، در میِ مغان انداخت",
        "explanation": "گویا گشایش کار حافظ در این باده نوشی و مستی بوده که لطف ازلی خداوند او را به میِ مغان انداخت . حاصل سخن اینکه ، باده نوشی او با اختیار خود نبوده بلکه حکمِ ازلی است که برایش اینطور جاری است . ( مراد از خرابی ، مستی است )"
      },
      {
        "text": "جهان به کامِ من اکنون شود که دورِ زمان / مرا به بندگیِ خواجهٔ جهان انداخت",
        "explanation": "حالا دیگر دنیا بر وفق مراد من می گردد زیرا که گردش روزگار مرا به خدمت آصف عهد درآورد . یعنی ملازمت ایشان را برایم میسر ساخت . ( مراد از خواجۀ جهان ، قوام الدین حسن است که حافظ حمایت او را اعتراف کرده است )"
      }
    ]
  },

  {
    "title": "غزل شماره ۱۷ حافظ",
    "verses": [
      {
        "text": "سینه از آتش دل، در غمِ جانانه بسوخت / آتشی بود در این خانه که کاشانه بسوخت",
        "explanation": "در غم جانان از آتشِ دل ، سینۀ سوزانم بسوخت . زیرا دز این خانه آتشی بود که کاشانه را سوزاند و یا کاشانه از آن آتش سوخت . مراد از خانهِ دل و کاشانه ، سینه است . ( کاشانه = خانه زمستانی را گویند )"
      },
      {
        "text": "تنم از واسطهٔ دوریِ دلبر بگداخت / جانم از آتشِ مهرِ رخِ جانانه بسوخت",
        "explanation": "تنم از دوری دلبر آب شد یعنی خیلی ضعیف و نحیف و لاغر شده ام . و جانم هم از آتش عشق جانان سوخت و یا از آتش خورشیدِ رُخَش ، جانم آتش گرفت . ( واسطه = سبب . دوری = بُعد . بگداخت = بی نهایت ضعیف و لاغر . مهر = به دو معنا قابل تعبیر است یکی محبت و دیگری خورشید )"
      },
      {
        "text": "سوزِ دل بین که ز بس آتش اشکم، دلِ شمع / دوش بر من ز سرِ مِهر، چو پروانه بسوخت",
        "explanation": "سوزش دل مرا ببین که تا چه حد است که دیشب از حرارت زیادِ اشک چشمم ، دل شمع از سر مهر چون پروانه بر من سوخت . حاصل اینکه ، سوزش دل مرا ببین که از اثر حرارت اشکِ چشمم ، دلِ شمع چون پروانه به حال من سوخت . ( مراد از آتش در اینجا حرارت است )"
      },
      {
        "text": "آشنایی نه غریب است که دلسوزِ من است / چون من از خویش برفتم، دلِ بیگانه بسوخت",
        "explanation": "دلسوزی آشنایان به حال من عجیب و غریب نیست . زیرا وقتی من از حال رفتم یعنی از خود بی خود و بی قرار شددم دل یار به رحم آمد و به حال من سوخت . حاصل سخن اینکه ، دیدن آشنایان این حال مرا و دلسوزیشان از روی ترحم ، غریب نیست . غرابت در سوختن دلِ بیگانگان به حال من است ."
      },
      {
        "text": "خرقهٔ زهدِ مرا، آبِ خرابات ببُرد / خانهٔ عقلِ مرا، آتشِ میخانه بسوخت",
        "explanation": "خرقه زهد مرا ، باده از بین برد یعنی به سبب باده نوشی ، زهد را ترک کردم و خانه عقلم را هم باده سرخ ، آتش زد یعنی به سبب باده نوشی عقلم را از دست دادم و مست و لایعقل شدم . ( مراد از آب خرابات ، شراب است و مراد از آتش خمخانه ، شراب قرمز است )"
      },
      {
        "text": "چون پیاله دلم از توبه که کردم بشکست / همچو لاله، جگرم بی می و خُمخانه بسوخت",
        "explanation": "از توبه ای که کردم دلم چون پیاله بشکست . یعنی بسیار نادم و پشیمان شدم و جگرم چون باده بی می و میخانه بسوخت . یعنی در آرزو و فراق می و میخانه ، جگرم چون باده جوشید و پخت . ( جوشیدن و پختن نسبت به باده مناسب است اما سوختن مناسب نیست ) ( باده = شرابی که جوش خورده باشد را باده گویند )"
      },
      {
        "text": "ماجرا کم کن و بازآ که مرا مردمِ چشم / خرقه از سر به درآورد و به شکرانه بسوخت",
        "explanation": "خطاب به جانان می فرماید : ماجرا را ترک کن و بیا که مردمک چشم من ، خرقه خود را از سر درآورده و آتش زد . یعنی ما دیگر با هم صلح کردیم و از این به بعد از گذشته ها بگذر . ( در اینجا مراد از خرقه ، جبۀ جلو بسته است به قرینه از سر بدر آوردن )\n\n– یکی از آداب و رسوم باده نوشان اعجام است که وقتی بین دو دوست شکرآب شود یعنی کدورتی بین شان پیدا شود . آنکه طالب صلح است پیراهن خود را درآورده به شکرانه صلح آتش می زند ."
      },
      {
        "text": "ترک افسانه بگو حافظ و مِی نوش دمی / که نَخُفتیم شب و شمع به افسانه بسوخت",
        "explanation": "ای حافظ بگو که افسانه را ترک کردم و یک نفس باده بنوش زیرا شب نخسبیدیم و شمع به افسانه بسوخت . ( مراد از شمع به افسانه سوخت یعنی شمع بیهوده و بی جا سوخت )"
      }
    ]
  },

  {
    "title": "غزل شماره ۱۸ حافظ",
    "verses": [
      {
        "text": "ساقیا آمدنِ عید، مبارک بادت / وان مَواعید که کردی، مَرَواد از یادت",
        "explanation": "ای ساقی آمدن عید مبارکت باشد و آن وعده ها که داده ای از خاطرت نرود . یعنی فراموش مکن . از فحوای کلام اینطور معلوم می شود که ساقی برای بعد از عید شریف وعدۀ عقد داده بوده است . بدین وسیله تذکر می دهد و یادآوری می کند که آن وعده را فراموش نکند . [ مواعید = جمع موعود به معنی چیزی که وعده داده شده ]"
      },
      {
        "text": "در شگفتم که در این مدّتِ ایّامِ فراق / برگرفتی ز حریفان دل و دل می‌دادت",
        "explanation": "ای ساقی بندگی ما را خدمت دختر رز برسان و بگو که بیرون آی . یعنی اخنفاء را ترک کن که دَمِ همت ما تو را از غم آزاد کرد . حاصل کلام اینکه به مناسبت فرا رسیده ماه حرام شراب قدغن بوده اما حالا با فرا رسیدن عید همایونی نوشیدن آن مجاز است . حضرت خواجه این معنا را با کنایه تعبیر می فرمایند . [ بندگی = خدمت . رَز = درخت انگور است و دختر رَز کنایه از شراب است ]"
      },
      {
        "text": "برسان بندگیِ دختر رَز، گو به درآی / که دَم و همّت ما کرد ز بند، آزادت",
        "explanation": "ای ساقی به دختر رز بگو در این مدت فراق که از حریفان دل برگرفتی . در تعجبم که این جدایی و رو گردانی را دلت هم قبول کرد . یعنی در مدت سه ماه که در حال اختفاء بوده به حریفان ، دیدار نشان نمی دادی . تعجب می کنم که چگونه دلت این را تحمل کرد . [ شگفت = تعجب . برگرفتی ز حریفان دل = از حریفان دل کندی . دل می دادت = دلت اجازه می داد ]"
      },
      {
        "text": "شادی مجلسیان در قدم و مقدم توست / جای غم باد، مَر آن دل که نخواهد شادت",
        "explanation": "شادی و سرور اهل مجلس ، ای دختر رز در قدوم مبارک توست . جای غم باشد هر آن دلی که تو را شاد نخواهد . یعنی غمگین باشد هر دلی که شادی و خندانی تو را نخواهد و اختفاء و زندانی بودنت را آرزو کند . [ مجلسیان = اهل مجلس . قدم = در لغت عربی پاشنه را گویند . مقدم = قدوم ]"
      },
      {
        "text": "شکر ایزد که ز تاراجِ خزان رخنه نیافت / بوستانِ سمن و سرو و گل و شمشادت",
        "explanation": "ای دختر رز ، شکر خدا که بوستان سمن و سرو و گل و شمشاد تو از بادِ خزان در امان بود . یعنی این حقارت به ذاتت تاثیر نکرد . [ باد خزان = مراد مدت اختفاء دختر رز . رخنه نیافت = یعنی در مدت اختفاء از محتسبان و مامورین دولت نقصان نیافت ]"
      },
      {
        "text": "چشمِ بد دور کز آن تفرقه‌ات بازآورد / طالعِ ناموَر و دولتِ مادرزادت",
        "explanation": "چشم بد از تو دور ای دختر رز ، که طالع نیک و دولت مادرزادت ، تو را از آن تفرقه و جدایی نجات داد . [ چشم بد دور = دعا است به دختر رز . بازآورد = اصطلاحاََ یعنی خاتمه داد . نامور = نامی و مشهور . دولت مادرزاد = دولتی که قبل از به دنیا آمدن برایش مقدر بوده است و یا دولتی که در شکم مادر مقدر بوده . ]"
      },
      {
        "text": "حافظ از دست مده دولت این کشتی نوح / ور نه طوفانِ حوادث بِبَرَد بُنیادت",
        "explanation": "ای حافظ ، مصاحبت این کشتی نوح را از دست مده یعنی صحبت قدح را از دست مده . حاصل سخن این است که همنشینی باده نوشان را ترک مکن . واِلّا طوفان حوادث ، بنیاد وجودت را از بین می برد . یعنی از باده جدا مشو ، وگرنه تمام غم ها و هموم بلیّات روزگار ، بنیاد وجودت را تلف می کند . [ کشتی نوح = منظور قدحی است به شکل قایق که بعضی اشخاص آن را از نقره و بعضی از شاخ گاو و بعضی از چوب می سازند مثل ابدالان روم . طوفان = آب و بارندگی شدید که همه جا و همه چیز را پُر می کند و فرا می گیرد . حوادث = جمع حادثه به معنی نکبت . بنیاد وجود = مراد شاعر است ]"
      }
    ]
  },

  {
    "title": "غزل شماره ۱۹ حافظ",
    "verses": [
      {
        "text": "ای نسیمِ سحر آرامگَهِ یار کجاست؟ / منزلِ آن مَهِ عاشق‌کُشِ عَیّار کجاست؟",
        "explanation": "ای نسیم سحری ، آرامگاه یار یعنی استراحتگاه یار کجاست . و منزل آ ماه عاشق کش کحاست . یعنی منزل و خانه جانان عاشق کجا است . [ آرامگه = مخفف آرامگاه به معنی محل آرامش و قرار . عاشق کش = آنکه عاشق را به هلاکت می رساند . عیار = مبصر ]"
      },
      {
        "text": "شبِ تار است و رَهِ وادیِ اَیمَن در پیش / آتشِ طور کجا موعدِ دیدار کجاست؟",
        "explanation": "شب تاریک است و وادی ایمن در پیش ، آتش طور کجا است و وعده دیدار کجا . مراد از شب تار ، شب تاریک فراق است و وادی ایمن در پیش ، یعنی سالک راه عشقیم و از آن منقطع نمی شویم و مراد از موعد دیدار ، وعدۀ وصل جانان است .\n\nوادی ایمن = اسم دره مشهور و معین است که حق تعالی در آنجا به حضرت موسی (ع) تجلّی کرد .\n\nطور = هر کوه را طور گویند مثل جبل ، ولی در اینجا مراد طور موسی است . که تجلی در آنجا واقع است . حضرت موسی از قوم فرعون فرار کرد و به مدینه رفت . و مدینه مملکت شعیب پیغمبر است . در آنجا به یک روایت هشت سال و به روایتی دیگر ده سال ، چوپانی حضرت شعیب را کرد . و شعیب پیغمبر در ازاء این خدمت یکی از دختران خود را به نکاح موسی درآورد . حضرت موسی (ع) بعد از سالها آرزوی صله رحم کرد و با زن خود به طرف مصر یعنی وطن اصل اش حرکت کرد . از حکمت خدا ، آن شب زن موسی که حامله بود احساس دردی کرد . اتفاقاََ شب سردی بود و احتیاج به آتش پیدا کردند . حضرت موسی (ع) در همان موقع ناگهان به جانب طور نگاه کرد و آتشی از دور به نظرش رسید . این نور ، نور تجلّی حق تعالی بود که موسی آن را به صورت آتش دید . به زنش گفت : شما اینجا باشید و من می روم آتش بیاورم . این را گفت و متوجه طرف آتش گشت . همین که به محل آتش رسید . کلام حضرت حق تعالی را شنید . ( آیه 30 ، سوره قصص )"
      },
      {
        "text": "هر که آمد به جهان نقشِ خرابی دارد / در خرابات بگویید که هُشیار کجاست؟",
        "explanation": "هر که به این دنیا آمد . نقش خرابی می پذیرد یعنی علائم فنا همراه اش است زیرا خالی از تغییر نیست . در خرابات بپرسید که هشیار کیست ؟ یعنی در عالم فانی کیست که پیمانۀ اجل را نوش نکرده و با سکرات موت مست نگشته و از این دنیا نرفته است . حاصل کلام اینکه ، هر که به دنیا می آید علائم فنا همراه اش است و باقی نمی ماند و اندکی بعد می رود همانطور که ورود به میخانه مستلزم نوشیدن باده و مست گشتن است . [ نقش خرابی = علائم فنا ، زیرا هر که به این جهان می آید متغیر است و انواع اشکال را پیدا می کند . پس هر چیزی که متغیر باشد حادث و فانی است . خرابات = میخانه را گویند ولی در اینجا منظور عالم فانی است . ]"
      },
      {
        "text": "آن‌کس است اهلِ بشارت که اشارت داند / نکته‌ها هست بسی مَحرمِ اسرار کجاست؟",
        "explanation": "آن کس لایق مژده و شایسته بشارت است که اهل اشاره باشد یعنی آن کس لایق مژده وصال جانان است که به رموز عشق وارد باشد . چون عالم عشق نکات بسیار دقیق دارد . محرم اسرار کجا است ؟ یعنی عالم عشق ، اسرار زیاد و نکات فراوان دارد . کو محرمِ اسرار که با او مکالمه کنیم . [ محرم اسرار = کسی که شایستگی نگهداری اسرار کسی را داشته باشد ]"
      },
      {
        "text": "هر سرِ مویِ مرا با تو هزاران کار است / ما کجاییم و مَلامت‌گرِ بی‌کار کجاست؟",
        "explanation": "خطاب به جانان می گوید : نوک هر موی من با تو هزاران کار دارد . یعنی هر مویِ سرِ من هزار تعلق به تو دارد . با این وصف ما کجاییم و ملامتگر بیکار کجاست . حاصل کلام اینکه ما به تو هزار گونه علاقه و پیوند داریم . اما سرزنش کننده ، ذره ای علاقه به تو ندارد یعنی آن ملامتگر بیکار هیچ گونه علاقه و دلبستگی به تو ندارد . [ سرِ موی = نوک موی . ملامت گر = سرزنش کننده . ]"
      },
      {
        "text": "باز پرسید ز گیسویِ شِکَن در شِکَنَش / کاین دلِ غم‌زده سرگشته گرفتار کجاست؟",
        "explanation": "از گیسوی چین و شکن دارش بپرسید که دل غگین من کجا سرگردان و گرفتار است . یعنی دل من اسیر گیسوی معشوق است و معلوم نیست کجا در انبوه پیج و خم آن حیران و گرفتار مانده است ."
      },
      {
        "text": "عقل دیوانه شد آن سلسلهٔ مُشکین کو؟ / دل ز ما گوشه گرفت ابرویِ دلدار کجاست؟",
        "explanation": "عقل مان دیوانه شد . کو سلسله زلفِ مشکین جانان که با آن زنجیرش کنیم مبادا که فسادی تولید کند . دل مان هم از ما کناره گرفته یعنی از ما جدا شده است . ابروی جانان کجا است . شاید آن جا باشد . [ ز ما گوشه گرفت = از ما اعراض کرده و گوشه ای انتخاب کرده است . ابروی دلدار کجاست = کجاست آن گوشه ابروی دلدار تا ببینیم آیا دل آنجا است ]"
      },
      {
        "text": "ساقی و مُطرب و مِی جمله مُهَیّاست ولی / عیش بی‌یار مُهیّا نشود یار کجاست؟",
        "explanation": "تمام اسباب و وسائل مجلس عیش حاضر و آماده است . اما زندگی بدون یار مهیا نمی شود . پس کجاست یار که عشق با او مکمل شود . یا بدون یار ، زندگی برای مان گوارا نیست . کجاست یار که عیش با او مهیا و گوارا باشد . [ مهیا = حاضر شده ]"
      },
      {
        "text": "حافظ از بادِ خزان در چمنِ دَهر مَرَنج / فکرِ معقول بفرما گُلِ بی‌خار کجاست؟",
        "explanation": "ای حافظ ، در چمن دنیا از جدایی و فراق آزرده مباش . فکر معقول این است که گل بی خار کجاست . یعنی واقعیتهای جهان را بپذیر . زیرا که گل بی خار و گنج بدون افعی و شادی بدون غم در دنیا وجود ندارد . [ مراد از باد خزان ، فراق و هجران است و مراد از چمن دهر ، دنیاست ]"
      }
    ]
  },

  {
    "title": "غزل شماره ۲۰ حافظ",
    "verses": [
      {
        "text": "روزه یک سو شد و عید آمد و دل‌ها برخاست / می ز خُم‌خانه به‌جوش آمد و می‌باید خواست",
        "explanation": "این غزل با دو غزل دیگر که با « ساقیا آمدن عید مبارک بادت » و « ساقی بیار باده که ماه صیام رفت » شروع می شود . هر سه به مناسبت عید رمضان گفته شده و ممنکن است که هر سه را در یک عید رمضان گفته باشد .\n\nحاصل بیت : ایام رمضان سپری شد و عید صیام فرا رسید و دل ها به شوق آمدند و سکوت را در هم شکسته ، به جوش و خروش افتادند . شراب هم در میخانه به جوش آمد . پس می باید مِی خواست . [ یک سو = یک جانب . و مراد از یک سو شد یعنی تمام شد . شد = در اینجا احتمال دو معنا دارد . یکی انجام گرفت و تمام شد و دومی یعنی رفت . دل ها برخاست = دل ها به جوش و خروش آمد ]"
      },
      {
        "text": "نوبهٔ زهدفروشانِ گران‌جان بگذشت / وقتِ رندی و طرب کردنِ رندان پیداست",
        "explanation": "دورۀ ریاکاران زهد فروش سپری شد یعنی ماه صیام تمام شد . وقت شادی و سرور رندان باده نوش فرا رسید . یعنی حالا دیگر زمان عیش و نوش است . حاصل کلام اینکه ، با فرا رسیدن عید همایونی ، این وضع مسرت بخش و حالت طرب ظهور کرد . [ زهد فروشان = کسانی که به زهد تظاهر می کنند . گرانجان = دارای جان سنگین ]"
      },
      {
        "text": "چه ملامت بُوَد آن را که چنین باده خورَد؟ / این چه عیب است بدین بی‌خردی؟ وین چه خطاست؟",
        "explanation": "چه ملامت و آزار می رسد به آن کس که مثلِ ما باده می خورد . این که در نزد عشاق و رندان عیبی و خطایی نیست . یعنی پیشِ عشاق و رِنود ، باده نوشی سهو و خطایی محسوب نمی شود . اگر هم پیشِ زهاد و عباد ، خطا شمرده شود ."
      },
      {
        "text": "باده‌نوشی که در او روی و ریایی نَبُوَد / بهتر از زهدفروشی که در او روی و ریاست",
        "explanation": "یک باده نوش که در او هیچ روی و ریایی نباشد . بهتر از یک زهد فروش ریاکار است . که همه کارش با روی و ریا است . زیرا گناه شرب خمر ، گناهی است که با توبه ساقط می شود ولی ریا ، کفری است که با توبه محو نمی شود ."
      },
      {
        "text": "ما نه رندانِ ریاییم و حریفانِ نفاق / آن‌که او عالِم سِرّ است، بدین حال گواست",
        "explanation": "ما رندان ریاکار نیستیم و حریفان نفاق هم نیستیم . حاصل سخن اینکه در ما نفاق و ریا پیدا نمی شود . آن که عالِمِ اسرار است یعنی خداوندی که عالِمِ سروالخفی است گواهِ این حال ماست . یعنی خدا می داند که ما ریاکار و منافق نیستیم ."
      },
      {
        "text": "فرضِ ایزد بگزاریم و به کس بد نکنیم / وان چه گویند روا نیست، نگوییم رواست",
        "explanation": "فرض خدا را بجا می آوریم و به کسی هم اذیت و آزار نمی رسانیم و آنچه را که شارع مقدس جایز ندانسته ، ما نمی گوییم که جایز است . یعنی فرمایشات و دستورات خدا و پیغمبر را بجا می آوریم و به هیچ کس ظلم وستم نمی کنیم ."
      },
      {
        "text": "چه شود گر من و تو چند قدح باده خوریم؟ / باده از خونِ رزان است، نه از خون شماست",
        "explanation": "چه می شود یعنی کار مهمی نیست که من و تو چند قدح باده بنوشیم . زیرا که باده از خون درخت انگور است نه از خون شما . یعنی هر که باده نوشد حقُ الله را رعایت نکرده است نه حق بنده را که مترتب با ضرو کسی باشد . [ چه شود = هیچ طور نمی شود . من و تو = خطاب عام است . رزان = جمع رز است به معنی درخت انگور ]"
      },
      {
        "text": "این چه عیب است کز آن عیب، خلل خواهد بود؟ / ور بُوَد نیز چه شد؟ مردم بی‌عیب کجاست؟",
        "explanation": "این باده نوشی عیبی نیست که از آن به کسی خلل و ضروری برسد و اگر هم عیب باشد . چه می شود . آدم بی عیب کجاست . یعنی عیب فقط منحصر به باده نوشی نیست . یا عیب تنها باده خوردن نیست بلکه عیوبی هست که باده خوری نسبت به آنها هیچ است . یعنی خیلی جزیی است ."
      },
      {
        "text": "حافظ از چون و چرا بگذر و مِی نوش دَمی / نزد حکم اش چه مجالِ سخنِ چون و چراست",
        "explanation": "حافظ به خود می گوید : از چون و چرا و گفتگو بگذر و ساعتی باده بنوش . زیرا در برابر حکمِ خدا مجالِ چون و چرا و گفتگو نیست . یعنی هر امری که از طرف خدا صادر می شود مجالِ اعتراض ندارد زیرا خداوند در افعال خود مختار است ."
      }
    ]
  },

  {
    "title": "غزل شماره ۲۱ حافظ",
    "verses": [
      {
        "text": "دل و دینم شد و دلبر به ملامت برخاست / گفت با ما منشین، کز تو سلامت برخاست",
        "explanation": "دل و دینم به هوای عشق رفت . دلبر هم به ملامت بر خاست . یعنی به جهت رسوا شدنم جانان سرزنشم کرد و گفت : با ما منشین که تو دل و دین را از دست داده و رسوا شده ای . یعنی آن سلامت که داشتی از دست داده به ملامت افتادی و از این به بعد با ما نشست و برخاست مکن که بی ننگ و نام شده ای . [ شد = در اینجا به معنی رفت . ملامت = سرزنش ، مذمت . برخاست = بلند شد ]"
      },
      {
        "text": "که شنیدی که در این بزم، دمی خوش بنشست؟ / که نه در آخرِ صحبت به ندامت برخاست",
        "explanation": "که را شنیدی که در این مجلس دنیا با خوشی و صلح و صفا نشست و در آخرِ صحبت با پشیمانی از مجلس بلند نشد . یعنی در این بزم دنیا هر که دو سه روزی اگر خوش باشد به دنبالش حتماََ چند روزی مغموم خواهد شد چون خلقت دنیا بر این وضع نهاده شده . [ که را شنیدی = اگر شنیدی . ندامت = پشیمانی ]"
      },
      {
        "text": "شمع اگر زان لبِ خندان به زبان، لافی زد / پیشِ عشاقِ تو شب‌ها به غَرامت برخاست",
        "explanation": "شمع اگر با زبان خود از آن رُخِ خندان لافی زد . یعنی خود را به آن رُخِ خندان تشبیه کرد و به خود بالید . شبها در برابر عشاق خود به غرامت آن لاف ایستاد . خلاصه تا صبح سر پا ایستادنش در برابر عشاق تو از روی اعتذار از گستاخی است . همین است که هم می سوزد و هم اشک می ریزد . [ غرامت = به معنی هیزم و یا هر چیز که آتش زدنش لازم است مثل دِین و دیت ]"
      },
      {
        "text": "در چمن، بادِ بهاری ز کنار گل و سرو / به هواداریِ آن عارض و قامت برخاست",
        "explanation": "باد بهاری در چمن به عشق جانان پیدا شد و به جانب جانان وزید . باد برخاست یعنی باد وزید . این اصطلاح در ترکی هم استعمال می شود . حاصل سخن اینکه : باد بهاری به عشق عارض جانان ، گُل را و به هوای قامت او سرو را ترک کرد . [ هواداری = محبت ]"
      },
      {
        "text": "مست بگذشتی و از خلوتیانِ ملکوت / به تماشایِ تو آشوبِ قیامت برخاست",
        "explanation": "خطاب به جانان می فرماید : تو مست بگذشتی و از ملائک به سبب تماشای تو ، فتنۀ قیامت بلند شد . یعنی ملائک غوغا کردند . یعنی مستانگی تو از بشر گذشته ، ملائک را هم به فتنه و آشوب انداخت . [ خلوتیان = جمع خلوتی منسوب به خلوت ، مقام ملائک را عالم ملکوت گویند پس مراد از خلوتیان ملکوت ملائک است . آشوب = غوغا و فتنه ]"
      },
      {
        "text": "پیشِ رفتار تو پا برنگرفت از خِجلت / سروِ سرکش که به ناز از قد و قامت برخاست",
        "explanation": "سروِ سرکش که به قد و قامت خود فخر می کرد . پیش رفتار تو از خجالت سرش را بلند نکرد . یا در برابر رفتار تو ، یعنی سروِ سرکش که به قد و قامت خود فخر و مباهات می کرد . همین که خواست با فخر و ناز قدم بردارد . در برابر راه رفتن تو از خجلت و حیرت پا از پا بلند نکرد یعنی نتوانست حرکت کند . [ رفتار = در اینجا به معنی روش . بر نگرفت = بلند نکرد . خجلت = شرمگین . به ناز از قد و قامت برخاست = به قد و قامت خود فخر کرد . برخاست = در اینجا به معنی ایستاد ]"
      },
      {
        "text": "حافظ این خرقه بینداز مگر جان ببری / کآتش از خرقهٔ سالوس و کرامت برخاست",
        "explanation": "حافظ ، این خرقه ریا که پوشیده ای ترک کن شاید از آتش جهنم جان به سلامت ببری . زیرا از این خرقه ریا و کرامت ، آتش ظاهر شد . یعنی کسانی که خرقۀ ریا پوشیده و اظهار کرامت می کنند . رسوای عالم شدند . پس اگر تو هم این صفت را داری ترک کن که رسوای عالم نشوی . مضمون مصراع دوم ، کنایه از رسوا شدن است . [ مگر جان ببری = باشد که جان به سلامت ببری . سالوس = ریا ]"
      }
    ]
  },

  {
    "title": "غزل شماره ۲۲ حافظ",
    "verses": [
      {
        "text": "چو بشنوی سخنِ اهلِ دل، مگو که خطاست / سخن‌شناس نه‌ای جان من خطا این جاست",
        "explanation": "ای دلبر ، خطا اینجاست که سخن شناس نیستی . پس وقتی که سخن اهل دل را می شنوی مگو که خطا است . یعنی از عدم تشخیص تو است که حرف اهل دل به نظرت خطا می رسد واِلّا آنها هرگز در گفتار خود مرتکب خطا نمی شوند ."
      },
      {
        "text": "سرم به دنیی و عقبی فرو نمی‌آید / تبارک الله ازین فتنه‌ها که در سرِ ماست",
        "explanation": "سرم به دنیا و آخرت فرو نمی آید . یعنی به هیچ کدام از اینها توجه نمی کنم . آفرین به این فتنه ها که در سرِ ماست . [ فرو نمی آید = پایین نمی آید . تبارک الله = این عبارت متضمن تعجب است در مقام تحسین ]"
      },
      {
        "text": "در اندرونِ منِ خسته‌دل ندانم کیست / که من خموشم و او در فغان و در غوغاست",
        "explanation": "نمی دانم در درون منِ دل خسته کیست . زیرا در حالی که من خاموش هستم . او در فریاد و فغان و غوغاست . یعنی این دلِ دیوانۀ من است که با داد و فریاد و فغان خود ، عالم را پُر کرده . اما من صبر کرده ام و هیچ حرف نمی زنم ."
      },
      {
        "text": "دلم ز پرده برون شد کجایی ای مطرب؟ / بنال، هان که از این پرده کارِ ما به نواست",
        "explanation": "دلم از پردۀ صبر و اختیار بیرون شد و رفت . کجایی ای مطرب ، آگاه باش و بخوان که از پردۀ نغمات تو کارِ ما به نوا است . یعنی از نوای ساز و نغمه های تو ، دلم آرام و قرار می گیرد و تسکین می یابد . [ دلم از پرده برون شد = مراد پردۀ اختیار و رضاست . یعنی از غلبۀ عشق و محبت ، دلم بی اختیار شد . یعنی آن حالت صلاح و قرار و آرامش را از دست داد . از این پرده = مراد پردۀ نغمات مطرب است . به نواست = مراد از نوا در اینجا ، سر و سامان و انتظام حال است ]"
      },
      {
        "text": "مرا به کارِ جهان هرگز التفات نبود / رخِ تو در نظرِ من چنین خوشش آراست",
        "explanation": "من هرگز به دنیا و امور دنیا توجه نداشتم . اما این رُخِ تو است که آن را در نظرِ من ، اینطور زیبا جلوه داده است . یعنی رُخِ تو آراسته و مزّین به اسباب حُسن است و از آن جهت است که جهان و کارِ جهان به نظرم آراسته و پیراسته می آید . خلاصه ، چون حُسن تو عالم را زینت داده است پس دنیا به نظرم مزین و زیبا می آید . [ در این بیت قافیه معمول است به طریق تجزیه ]"
      },
      {
        "text": "نخفته‌ام ز خیالی که می‌پزد دلِ من / خمارِ صد شبه دارم شراب‌خانه کجاست؟",
        "explanation": "چند شب است نخوابیده ام . علت بی خوابی من خیالی است که می پزم . یعنی از دردِ فراق جانان و اشتیاق دیدار او از بس که خیال می کنم . چند شب است که خوابم نمی برد . پس خمار صد شبه دارم . شراب خانه کجاست . یعنی برای دفع خماری باز هم خمر بهتر است . حالا میخانه را نشانم دهید تا دفع خماری کنم ."
      },
      {
        "text": "چنین که صومعه آلوده شد ز خونِ دلم / گَرَم به باده بشویید حق به دستِ شماست",
        "explanation": "این طور که صومعه از خون دلِ من ملوّث و آلوده شد . اگر مرا با باده بشویید حق با شما است . یعنی لایق و شایسته است که چنین کاری با من بکنید . [ حق به دست شما است = حق با شماست ، حقیقتاََ لایق این هستم ]\n\n__ در این بیت به خواجه حافظ اعتراض کرده اند که در جایی که صومعه به خون آلوده شده . پس احتیاج به شستن خودش نیست بلکه شستن صومعه از آلایش خون لازم است . جواب داده اند : خون دلِ مذکور خونی است که از چشمش جاری است . پس اول خودش را آلوده می کند . آن وقت صومعه را . همین است که می فرماید : مرا با باده بشویید . سپس آن که در صومعه می نشیند ، صومعه را بشوید ."
      },
      {
        "text": "از آن به دیرِ مغانم عزیز می‌دارند / که آتشی که نمیرد همیشه در دلِ ماست",
        "explanation": "دلیل اینکه در دیر مغان ما را عزیز و محترم می دارند . آتشی که هرگز خاموش نمی شود در دل ما است . یعنی آتش عشق و محبت یا آتش باده . [ این سخن مناسب حال مغان آتش پرست است نه بت پرست ]"
      },
      {
        "text": "چه ساز بود که در پرده می‌زد آن مطرب / که رفت عمر و هنوزم دماغ پُر ز هواست",
        "explanation": "به طریق تعجب سوال می فرماید : دیشب چه سازی بود که مطرب زد . من مُردم و هنوز دماغم از آن نوا پُر است . یعنی عجب است که لذت آن از دماغم نمی رود . [ نوا = در اینجا به معنی صوت و نغمه ]\n\n__ در سازهایی که به جای تارِ سیمی ، تارِ مویی دارند . به جای لفظ «زدن» ، تعبیر نواختن بکار می برند مثل چنگ ، قانون و …"
      },
      {
        "text": "ندای عشق تو دیشب در اندرون دادند / فضایِ سینهٔ حافظ هنوز پر ز صداست",
        "explanation": "ندای عشق تو را یا خبر عشق تو را ، دیشب به دلم دادند . یعنی دیشب قلب مرا از عشق تو با خبر کردند . پس فضای سینه ام از عشق تو پُر از صداست . [ ندا = داد زدن . فضا = به معنی صحراست ]"
      }
    ]
  },

  {
    "title": "غزل شماره ۲۳ حافظ",
    "verses": [
      {
        "text": "خیالِ رویِ تو در هر طریق همرهِ ماست / نسیمِ مویِ تو، پیوندِ جانِ آگهِ ماست",
        "explanation": "در هر حالی که باشیم ، خیال روی تو از مخیلۀ ما خارج نمی شود و همراه ما است . و بویش جزو جانِ آگه ما گشته و از آن جدا نمی شود . خلاصه در هر حال که باشم بوی خوش مویت از دماغ جان محو نمی شود ."
      },
      {
        "text": "به رَغمِ مدّعیانی که منعِ عشق کنند / جمالِ چهرهٔ تو، حجّتِ موجّهِ ماست",
        "explanation": "به کوری مدعیانی که عشق را منع می کنند . یعنی عشق را انکار می کنند . برای ردِ انکار آنها ، زیبایی صورت تو حجتِ قاطع ماست . زیرا هر که روی تو را بیند مسلماََ گرفتار عشقت گشته و عاشق می شود . پس به این ترتیب منع منکرِ عشق تو رد می شود و دیگر مجالی برای نزاع پیدا نمی کند . [ رغم = به معنای کوری چشم است و رشک هم معنی می دهد . مدعیانی = رقیبان . حجت موجه = حجت صحیح ]"
      },
      {
        "text": "ببین که سیبِ زنخدانِ تو چه می‌گوید / هزار یوسفِ مصری، فتاده در چَهِ ماست",
        "explanation": "ببین سیب زنخدانت چه می گوید ؟ می گوید : چون یوسف مصری هزار محبوب ، به عشق من گرفتار است ."
      },
      {
        "text": "اگر به زلفِ درازِ تو، دستِ ما نرسد / گناهِ بختِ پریشان و دستِ کوتهِ ماست",
        "explanation": "اگر به زلف دراز تو دست مان نمی رسد . گناهِ بخت پریشان ما و دست کوته ماست . یعنی اگر وصلت برای مان میسر نمی شود از نقص طالع ما و دست تنگی ما است . خلاصه تو عالی جنابی و به فقرا التفات نداری . [ کوته = مخفف کوتاه و ضد دراز است و کوته دستی کنایه از فقر است ]"
      },
      {
        "text": "به حاجبِ درِ خلوت‌سرایِ خاص بگو / فُلان ز گوشه‌نشینانِ خاکِ درگهِ ماست",
        "explanation": "به دربانانِ خلوت سرای خاص بگو ، فلانی از گوشه نشینان خاکِ درگاهِ ما است . [ حاجب = دربانان ]"
      },
      {
        "text": "به صورت از نظر ما اگر چه محجوب است / همیشه در نظرِ خاطرِ مرفّهِ ماست",
        "explanation": "(همان فلان مذکور در بیت قبل) اگر چه به ظاهر از نظر ما محجوب و دور و از ما مهجور است اما دائماََ در نظر خاطر مرفه ما است . یعنی اگر به ظاهر از ما دور و مهجور است اما هیچ وقت از خاطرمان فراموش نمی شود و همیشه در نظرمان مجسم است . خلاصه بُعدِ صوری مانع محبت باطن نمی شود . [ به صورت = به ظاهر . محجوب = در اینجا به معنای دور و مهجور است . همیشه = دائم . مرفه = زندگی را راحت گذراندن ]"
      },
      {
        "text": "اگر به سالی حافظ دری زَنَد، بگشای / که سال‌هاست که مشتاقِ رویِ چون مهِ ماست",
        "explanation": "اگر حافظ به طریق گدایی دری بزند . در را باز کن . زیرا سالهاست که علاقه مند و مشتاق روی چون ماه است . یعنی مدتهاست حافظ از جمله عشاقی است که گرفتار عشق ما است . [ به سائلی = به گدایی ]"
      }
    ]
  },

  {
    "title": "غزل شماره ۲۴ حافظ",
    "verses": [
      {
        "text": "مطلب طاعت و پیمان و صلاح از من مست / که به پیمانه‌کشی شهره شدم روز الست",
        "explanation": "از من طاعت و اطاعت و عهد و پیمان طلب مکن . یعنی اینها را از من انتظار نداشته باش . زیرا که من از روز ازل به باده نوشی مشهور شدم . خلاصه اعمال شایسته به زُهّاد و عباد را از من مخواه . ای اهلِ ظاهر ، من پیرِ رند باده نوش شدم و آنچه مطلوب تو است از من ساخته نیست . [ مطلب = مخواه . طاعت = عبادت . پیمان = قول و قرار . الست = آیا نیستم ؟ ولی در اینجا منظور از روز الست ، روز ازل است ]"
      },
      {
        "text": "من همان دم که وضو ساختم از چشمهٔ عشق / چار تکبیر زدم یکسره بر هر چه که هست",
        "explanation": "من آن دَم که از چشمۀ عشق وضو گرفتم به تمام امور دنیوی چار تکبیر زدم . یعنی من از آن زمانی که عاشق گشتم غیر از عشق جانان هر چه را که رنگِ تعلق پذیرد به کل ترک کردم و فقط عشق جانان را قبول کردم . [ چار تکبیر = نماز مَیّت دارای چهار تکبیر است و اصطلاحاََ هر چیزی که ترکش به کُل لازم باشد . گویند چار تکبیر زدم یعنی از آن گذشتم ]"
      },
      {
        "text": "می بده تا دهمت آگهی از سر قضا / که به روی که شدم عاشق و از بوی که مست",
        "explanation": "مِی بده تا تو را از سِرِ قضا و قدر آگاه کنم که به روی که ، عاشق شده ام و از بوی که مست گشته ام . یعنی باده بده تا مست شوم و بی اختیار راز نهانی را فاش سازم و یک یک بگویم که عشق و عاشقی یعنی چه . و به که عاشق شده ام و به بوی که مست گشته ام . زیرا باده جوهری است که هر چه در دل باشد همه را ظاهر می کند . مشهور است که گویند : هر چه در بیداری فکر کرده در مستی خواهد گفت ."
      },
      {
        "text": "کمر کوه کم است از کمر مور این جا / ناامید از در رحمت مشو ای باده پرست",
        "explanation": "در تحمل بارِ عشق ، کمر کوه کم است و از کمرِ مور ضعیف تر است . یعنی در تحملِ بارِ عشق ، ای عاشقی که بادۀ عشق جانان را نوش کرده ای از درِ رحمت جانان ناامید مباش . یعنی در حالی که بارِ گران عشق جانان را کوه ها تخمل نمی کنند . ای عاشقی که بادۀ محبت جانان را نوش کرده ای ، تو تحمل کن و از مرحمت و شفقت جانان نومید مباش . البته تحمل رنج عشق ، تو را به جانان واصل می کند و وصلتِ جانان را برایت میسر می سازد . [ اینجا = مراد عالم عشق است . کوه = اشاره است به آیه 72 سوره احزاب که می فرماید : « ما بر آسمان و زمین و کوههای عالم عرض امانت کردیم . همه از تحمل آن امتناع ورزیده و اندیشه کردند تا انسان بپذیرفت و انسان هم بسیار ستمکار و نادان بود » ]"
      },
      {
        "text": "به جز آن نرگس مستانه که چشمش مرساد / زیر این طارم فیروزه کسی خوش ننشست",
        "explanation": "غیر از چشمان مستانۀ جانان که خدا نکند چشمِ بَد به آن برسد . در زیر این فلک پیروزه ، کسی آسوده و راحت ننشست . یعنی چشم جانان هر کاری که بکند از قبیل ریختن خون عشاق و مجروح ساخت دلِ آنها و سایر ستم هایی که از وی صادر می شود . هیچکس توانایی آن را ندارد که نسبت به عمل جانان اعتراض کند و با این وصف همیشه هم در ذوق و صفاست . اما غیر از او هر کس مکافات عمل خود را می بیند . [ مرساد = از مصدر رسانیدن است . در اینجا مراد دعا است به معنی خدا نکند که چشم بد بزنندش . طارم = سقف . فیروزه = اسم سنگی است لاجوردی رنگ . طارم فیروزه = در اینجا مراد ، فلک است ]"
      },
      {
        "text": "جان فدای دهنش باد که در باغ نظر / چمن آرای جهان، خوشتر از این غنچه نبست",
        "explanation": "جان فدای دهن او باد که در باغ عالم نظر ، چمن آرای جهان یعنی خداوند ، غنچه بهتر این نبست . یعنی از دهان تو شیرین تر و موزون تر و مطبوع تر در باغ عالم ، دهانی خلق نشده است . [ فدا = قربان . باغ نظر = باغ عالم نظر . غنچه = شعرای عجم در اشعار خود دهان را به غنچه تشبیه می کنند ]"
      },
      {
        "text": "حافظ از دولت عشق تو سلیمانی شد / یعنی از وصل تواش نیست به جز باد به دست",
        "explanation": "حافظ از دولت عشق تو سلیمان شد که به وحوش و طیور و ریاح حکم می کرد . و مقصود خود را اینطور گوید : از وصل تو در دستش غیر از باد چیزی نیست . یعنی از وصالت به کُل محروم است ."
      }
    ]
  },

  {
    "title": "غزل شماره ۲۵ حافظ",
    "verses": [
      {
        "text": "شکفته شد گل حَمرا و گشت بلبل مست / صَلایِ سرخوشی، ای صوفیانِ باده پرست",
        "explanation": "گُلِ سرخ باز شد و بلبل فریاد و افغان را از سر گرفت . حالا دیگر صلای باده نوشانه است ای صوفیان باده نوش هنگام عیش است و عشرت . [ حمراء = مونث احمر است به معنی قرمزی و صفت گل است اگر چه گل مونث نیست .  بلبل مست = مستی بلبل از فریاد و فغان بی اختیار گشتن اش است . صلای سرخوشی = دعوت به سرخوشی و باده نوشی است که خطاب استهزا است و مراد صوفیان متظاهر و ریایی است نه صوفیان حقیقی ]"
      },
      {
        "text": "اساسِ توبه که در محکمی چو سنگ نُمود / ببین که جامِ زُجاجی چه طُرفه‌اش بشکست",
        "explanation": "اساس توبه که در استحکام مثل سنگ محکم بود . نگاه کن که قدح شیشه ، آن را چگونه شکست . یعنی یک پیاله می ، توبۀ به آن محکمی را عجب شکست . [ اساس = پایه و بنیاد . زجاج = شیشه و زجاجی منسوب به شیشه است . طرفه = عجب ]"
      },
      {
        "text": "بیار باده که در بارگاهِ استغنا / چه پاسبان و چه سلطان، چه هوشیار و چه مست",
        "explanation": "باده بیار که در بارگاه استغناء جانان ، پادشاه و گدا و مست و هشیار یکسانند . زیرا همگی طالب اویند . پس استغنایش به همه برابر است . یعنی در نزد جانان تمام عشاق یکسانند و به هیچکدام احتیاج ندارد . [ بارگاه = بار به معنی اجازه و گاه ظرف مکان است پس بارگاه محل اجازه است . چون ورود به آستانۀ شاهان و امراء و بزرگان موقوف به اجازه است . پاسبان = نگهبان . هشیار = بیدار و زیرک ]"
      },
      {
        "text": "از این رِباط دو در، چون ضرورت است رَحیل / رِواق و طاقِ معیشت، چه سربلند و چه پست",
        "explanation": "چون از این خانه دو در انتقال و رحلت ضروری است . پس با این وضع ، رواق و طاق معیشت چه اعلا و چه ادنی هر دو یکسان است . پس وقتِ مرگ مقرر است . در دنیا چه با شوکت و جلال زندگی نمایی و چه فقیر باشی هیچ تفاوت نمی کند . حاصل کلام اینکه ، در این عالم فانی ، آن که زندگی اعلا داشته و آن که در نهایت سختی بوده . هر دو می میرند . پس هر طور پیش آید باید ساخت . [ رباط = مراد دنیا است که از یک در دیگرش بیرون می روی . یعنی یک درش به حیات و در دیگرش به ممات باز می شود . رحیل = رحلت . رواق = طاق نمای جلو خانه . طاق = سقف ]"
      },
      {
        "text": "مقام عیش میسر نمی‌شود بی‌رنج / بلی به حکمِ بلا بسته‌اند عهدِ الست",
        "explanation": "زندگی این دنیا توام با رنج و زحمت است و بدون رنج میسر نمی شود . زیرا عهد الست را با بلا بسته اند یعنی از روز ازل ، برای فرزندان آدم بلا و مشقت مقدر شده است و حکم ازلی تغییر پذیر نیست و حتما باید آنچه مقدر شده ، هر کسی آن را ببیند . [ عهد الست = اشاره است به آیه 172 سوره اعراف که می فرماید : « و بیاد آر هنگامی که خدای تو از پشت فرزندان آدم دریۀ آنها را برگرفت . و آنها را بر خود گواه ساخت که ایا من پروردگار شما نیستم ؟ همه گفتند بلی . ما به خدایی تو گواهی دهیم . که دیگر در روز قیامت نگویید ما از این واقعه غافل بودیم » ]"
      },
      {
        "text": "به هست و نیست مرنجان ضمیر و خوش می‌باش / که نیستی است سرانجامِ هر کمال که هست",
        "explanation": "به هست و نیست این دنیا ، خاطر خود را آزرده مکن بلکه خوش دل باش . یعنی خاطر خود را شاد نگهدار . زیرا هر کمالی که در دنیا وجود دارد . عاقبتش نیستی و فنا است . حاصل کلام اینکه ، نهایت هر کمال ، زوال است . پس به خاطر اینکه من فلان چیز دارم و فلان چیزم نیست . خاطر خود را مشوش مکن . [ ضمیر = خاطر . سرانجام = عاقبت ]"
      },
      {
        "text": "شکوهِ آصِفی و اسبِ باد و منطقِ طیر / به باد رفت و از او خواجه هیچ طَرف نبست",
        "explanation": "عظمت و هیبت آصف بن برخیا و اسبِ بادی که تخت سلیمان را حرکت می داد و دانستن زبان مرغان ، تماماََ از بین رفت . یعنی آصف (وزیر سلیمان) از این همه شکوه و جلال و بلکه بالاتر از اینها و یا خود حضرت سلیمان که مالک همه اینها بود هیچ فایده نبرد . یعنی در دنیا باقی نماند و فانی شد . [ مراد از خواجه در مصراع دوم ، جایز است که آصف باشد زیرا در عجم به وزراء خواجه اطلاق می شد و یا ممکن است خودِ حضرت سلیمان باشد که مجازاََ خواجه اطلاقش کرده . اسب باد = مراد حرکت تخت سلیمان به وسیله باد است . منطق طیر = زبان مرغان و طیور و وحوش که حضرت سلیمان می دانست . طرفه = فایده ]"
      },
      {
        "text": "به بال و پَر مرو از ره که تیرِ پرتابی / هوا گرفت زمانی، ولی به خاک نشست",
        "explanation": "با بال و پری که داری از راه در مرو . یعنی به واسطۀ قدرت و توانایی دنیوی از راه مستقیم منحرف مشو و از حدِ اعتدال خارج مشو . زیرا تیرِ پرتابی ، یکه زمان که اوج گرفت عاقبت به خاک نشیند . حاصل کلام اینکه ، هر بلندی یک پستی و هر سربالایی ، سرازیری دارد . پس آدمی باید با اعتدال رفتار کند که به زحمت نیافتد . [ هوا گرفت = اوج گرفت ]"
      },
      {
        "text": "زبانِ کِلکِ تو حافظ چه شُکرِ آن گوید / که گفتهٔ سخنت می‌برند دست به دست",
        "explanation": "ای حافظ ، زبان قلم تو چگونه شکرِ آن را به جا آورد . یعنی چگونه شکرِ آن حال و آن معنا را بگوید که سخنان گفته تو را دست به دست می گردانند . یعنی آن الفاظ و معانی گوهربار که از نوک قلمت تراوش می کند و مردم آنها را دست به دست می گردانند . زبان قلم تو چگونه شکر آن را ادا کند . [ کلک = در لغت تیری است از نی و در اصطلاح به قلم اطلاق می شود ]"
      }
    ]
  },

  {
    "title": "غزل شماره ۲۶ حافظ",
    "verses": [
      {
        "text": "زلف‌آشفته و خِوی‌کرده و خندان‌لب و مست / پیرهن‌چاک و غزل‌خوان و صُراحی در دست",
        "explanation": "آشفته موی و خنده بر لب ، مست و عرق بر چهره ، در پیراهنی باز و بی پروا ، غزلخوان و پیاله شراب به دست . [ آشفته = پریشان . خوی = عرق . خوی کرده = عرق کرده . خندان لب = متبسّم . پیرهن چاک = پیراهن پاره ]"
      },
      {
        "text": "نرگسش عَربده‌جوی و لبش افسوس‌کنان / نیم شب، دوش به بالین من آمد، بنشست",
        "explanation": "چشمش افتان و خیزان چون نرگس مست ، و لبش افسوس کنان . دیشب ، نصف شب بر سرِ بالینم آمد و نشست . یعنی اوضاع و احوالی که در بیت قبل گفته شد به اضافه احوال او در مصراع اول این بیت . نصف شب بر سرِ بالینم آمد و نشست ."
      },
      {
        "text": "سر فرا گوش من آورد به آوازِ حزین / گفت: ای عاشقِ دیرینهٔ من، خوابت هست؟",
        "explanation": "جانان با و ضع و حالی که وصفش در دو بیت سابق گذشت . نصف شب به بالین من آمد و سر فرا گوش من آورد و با آوازی نرم و ملایم گفت : ای عاشق قدیمی من آیا خوابت می آید ؟ یعنی من که با این حالت و اوصاف به بالین تو آمده ام باز هم می خواهی بخوابی ؟ برخیز و باده ای که آورده ام نوش کنیم و دنیا و وضع و حال دنیا را فراموش نماییم ."
      },
      {
        "text": "عاشقی را که چنین بادهٔ شبگیر دهند / کافر عشق بُوَد گر نشود باده پرست",
        "explanation": "اگر به عاشقی بادۀ شبگیری چون باده ای که جانان آورده بود بدهند . منکر عشق است آن عاشق اگر باده پرست و میخواره نشود . یعنی به عاشقی که جانان باده بدهد و بگوید بنوش . اگر آن باده را نخورد و مرائی گری کند . او عارف و عاشق نیست بلکه منکر عشق و عرفان بوده . [ بادۀ شبگیر = باده ای که هنگام شب نوشند . پس شبگیر آن چیز یا آن امری است که سبب شب زنده داری شود . به وقت سحر نیز شبگیر گویند . پس مراد از بادۀ شبگیر ، باده ای است که جانان در آن شب آورده بود ]"
      },
      {
        "text": "برو ای زاهد و بر دُردکشان خرده مگیر / که ندادند جز این تُحفه به ما روزِ الست",
        "explanation": "برو ای زاهد خشک و به باده نوشان خرده مگیر و طعنه نزن . زیرا در روز ازل به ما تحفه ای جز این ندادند . یعنی باده نوشی برای ما از روز ازل مقدّر شده و با اختیار خودمان نیست . پس با این تقدیر محلی برای طعن باقی نمی ماند . [ دُرد کش = کسی که ته نشین و گِلِ شراب را می نوشد . روز الست = روز ازل ]\n\n_ خطاب حافظ به زاهدی است که متوجه مردم است و به آنها ایراد می گیرد نه زاهد پاکی که مقید نَفسِ خود بوده با غیر خود ابداََ کاری ندارد ."
      },
      {
        "text": "آن چه او ریخت به پیمانهٔ ما نوشیدیم / اگر از خَمرِ بهشت است وگر بادهٔ مست",
        "explanation": "آنچه که آن شب جانان به پیمانه ما ریخت . ما نوشیدیم چه شراب جنت و چه باده قتال . یعنی چه مباح و چه غیر مباح و با جانان مخالفت نکردیم . هر چه او داد ما خوردیم . [ مراد از بادۀ مست ، بادۀ قتال است نه باده ای که مستی دهد ]"
      },
      {
        "text": "خندهٔ جامِ می و زلفِ گره‌گیرِ نگار / ای بسا توبه که چون توبه حافظ بشکست",
        "explanation": "ای یاران ، خنده جام می . یعنی صفای جام می ، و زلفِ مجعد یار ، چون توبۀ حافظ توبه های بسیار شکسته است . یعنی در مجلسی که جام باده دور زند و نگاری که دارای زلفِ مجعد است حاضر باشد . اساس توبه اگر از پولاد هم باشد پاره پاره شده و می شکند . [ خنده جام = رخشندگی قدح است چون وقتی که پر از باده باشد شوق و ذوق می دهد . زلف گره گیر = زلف مجعد ]"
      }
    ]
  },

  {
    "title": "غزل شماره ۲۷ حافظ",
    "verses": [
      {
        "text": "در دیرِ مغان آمد، یارم قدحی در دست / مست از می و میخواران از نرگسِ مستش مست",
        "explanation": "یارم به کلیسای مغان آمد در حالیکه مست بود و قدحی باده در دست داشت و باده پرستان از چشم مست او مست گشتند . یعنی جانان یک قدح باده به دست گرفته و مستانه آمد و مصاحبان باده نوشش از چشم مستانۀ او مست گشتند . [ یار = مجازاََ به جانان اطلاق می شود . نرگس = چشم است به طریق تشبیه ]"
      },
      {
        "text": "در نعلِ سمندِ او شکلِ مهِ نو پیدا / وز قدِ بلندِ او بالایِ صنوبر، پست",
        "explanation": "در نعل سمند جانان شکل ماه نو ظاهر و باهر است و نسبت به قد بلند او قامت صنوبر پست و کوتاه است . [ سمند = اسب کبود کم رنگ . شکل مه نو = تشبیه نعل اسب جانان به ماه نو ]"
      },
      {
        "text": "آخر به چه گویم هست از خود خبرم، چون نیست / وز بَهرِ چه گویم نیست با وی نظرم، چون هست",
        "explanation": "به چه سبب و به چه وجه می توانم بگویم که از خود خبر دارم وقتی که از خود بی خبرم . یعنی چگونه می توانم ادعای «من عرف نفسه» بکنم در حالیکه فاقد آن هستم . همچنین چگونه می توانم بگویم که به او نظر ندارم در حالیکه نظرم با اوست . یعنی نمی توانم بگویم که نظری به جانان ندارم در جایی که چشم و دلم ناظر او است . [ به چه گویم = به چه سبب و به چه وجه . من عرف نفسه = اشاره است به حدیث «من عرف نفسه فقد عرف ربه » یعنی هر کس نفسش را بشناسد . خدا را هم خواهد شناخت ]"
      },
      {
        "text": "شمعِ دلِ دمسازم، بنشست چو او برخاست / و افغان ز نظربازان، برخاست چو او بنشست",
        "explanation": "شمع دل مصاحبان خاموش شد همین که جانان خواست بلند شود و از مجلس برود . یعنی مادام که جانان در مجلس قرار داشت هر یک از عشاق از روی جانان در دل خود یک شمع روشن احساس می کردند . مسلم است که با رفتن جانان خاموشی این شمع ضروری است . زیرا وجود این شمع از عکس روی جانان بود . وقتی روی جانان غایب شد عکس هم به تبعیت آن غایب می شود . اما به محض اینکه جانان در مجلس نشست و قرار گرفت . عشاق عاشق پیشه از شوق ذوق روی او دوست دوست گفته ، فریاد و افغان را شروع کردند . حاصل این که : همین که جانان آمد و نشست . شوق وصال در درونشان پیدا شد و شروع کردند به هو هو گفتن . [ دمساز = مصاحب و موافق . نشست = در اینجا به معنی خاموش شد . نظرباز = هر که را بیند دوستش بدارد . برخاست = اینجا به معنی پیدا و ظاهر شد ]"
      },
      {
        "text": "گر غالیه خوش بو شد، در گیسویِ او پیچید / ور وَسمه کمانکش گشت، در ابروی او پیوست",
        "explanation": "اگر غالیه خوشبو و معطر شده به واسطه پیچیدن به گیسوی او است و یا خوشبویی و عطر غالیه به واسطه تعلقی است که به گیسوی جانان دارد . یعنی در نتیجه تعلق ، این عطر را کسب کرده است . وسمه هم شکل کمانی را از اتصاب به ابروی جانان پیدا کرده است . خلاصه اینکه : تا وسمه به ابرو کشیده نشود شکل کمانی پیدا نمی کند . [ وسمه = نوعی گیاه است که برای رنگ کردن موی سر و ریش از آن استفاده می کنند . در ابرو پیوست = به ابرو کشیده شد ]"
      },
      {
        "text": "بازآی که بازآید عمرِ شدهٔ حافظ / هرچند که ناید باز، تیری که بِشُد از شست",
        "explanation": "برگرد تا عمر رفتۀ حافظ برگردد . یعنی با برگشت تو ، حافظ عمر تازه کسب کند و جوان گردد . هر چند تیری که از شست در رفت بر نمی گردد یعنی محال است عمر گذشته دوباره برگردد . اما با مراجعت تو ، حافظ حیات تازه می یابد . [ باز آی = برگرد . شد = رفت . ناید باز = برنمی گردد . شست = در اینجا به معنای ، جایی است که هنگام تیراندازی انگشت بزرگ ، تیر و زه کمان را هم نگه می دارد ]"
      }
    ]
  },

  {
    "title": "غزل شماره ۲۸ حافظ",
    "verses": [
      {
        "text": "به جانِ خواجه و حقِ قدیم و عهدِ درست / که مونسِ دمِ صبحم، دعایِ دولتِ توست",
        "explanation": "به جان خواجه و به حق دوستی قدیم و به پیمان محکم ، که به هنگام صبح یار و مونس من به دولت تو دعا کردن است . [ عهد = قول و قرار . درست = صحیح و راست . مونس = مصاحب و یار . دم صبحم = وقت صبح . مراد از خواجه ، خواجه قوام الدین حسن است ]\n\n_ اختصاص دعای دولت به دمِ صبح ، برای این است که ، برای مستجاب شدن دعاها وقت صباح اشرف اوقات است .\n\n_ مراد از بیان حق قدیم این است که خواجه قوام الدین در تمام عمر ، ولی نعمت خواجه حافظ بوده است و اشاره به عهد درست ، برای همان است و خواجه بعهده گرفته بوده که برای دوام دولت قوام الدین به پاره ای امور مشغول شود ."
      },
      {
        "text": "سِرِشک من که ز طوفان نوح دست بَرَد / ز لوح سینه نیارَست نقشِ مهرِ تو شُست",
        "explanation": "اشک چشم من که به طوفان نوح غالب آمد . در این جمله دو معنا مقصود است . یکی اینکه ، اشک چشم من از آب طوفان نوح بیشتر است . دیگری اینکه طوفان نوح فقط شش ماه طول کشید اما اشک چشم من در تمام مدت عمرم جاری است و هیچ وقت تمام نمی شود . پس با این وصف ، اشک چشم من که دارای عظمت طوفان نوح است قادر نیست نقش محبت تو را از لوح سینه من پاک کند . [ سرشک = اشک چشم . طوفان = طغیان آب است که اطراف خود را فرا می گیرد .\n\n_ طبق آنچه که در کتابها نوشته اند . حضرت نوح (ع) در روز دهم ماه رجب به کشتی سوار شد و در روز دهم محرم که روز عاشورا است از کشتی پیاده شد و جمعاََ شش ماه می شود .\n\n_ در این بیت غلو بکار رفته است و مخاطب ممکن است جانانِ شاعر باشد و یا خطاب به قوام الدین باشد . [ غلو = یکی از درجات اغراق است که نه عقلا ممکن باشد و نه عادتاََ ]"
      },
      {
        "text": "بکن معامله‌ای، وین دل شکسته بخر / که با شکستگی ارزد به صد هزار درست",
        "explanation": "بیا و یک معامله بکن و این دلِ شکسته مرا بخر و نگاه به شکستگی اش مکن . زیرا با وجود شکستگی به صد هزار دلِ درست می ارزد . یعنی این دلِ شکسته من به صد هزار دلی می ارزد که از غم و درد عشق متأثر نشده و چون سنگ در حکم جمادند . حاصل اینکه ، خطاب به قوام الدین حسن می گوید : بیا این دل مرا که از درد عشق و محبت بیمار شده به دست آر و تسلی اش بخش تا برایت فوایدی حاصل شود . [ بخر = خریدارش باش . ارزد = ارزش و قیمتی دارد ]"
      },
      {
        "text": "زبان مور به آصف دراز گشت و رواست / که خواجه خاتَمِ جم، یاوه کرد و باز نَجُست",
        "explanation": "زبان مور به آصف برخیا (وزیر سلیمان) دراز شد . یعنی مورچه به آصف زبان درازی کرد و این زبان درازی نسبت به او رواست . زیرا خواجه (آصف) مُهرِ سلیمان را گم کرد و جستجویش هم نکرد . یعنی این که ، گم شدن مُهر را فهمید و به بلقیس هم اعلام کرد . اما در تفحص آن تقید نکرد . پس مور به آصف عتاب و خطاب کرده و گفت : تو با وجود قادر بودن به جست و جوی انگشتری و پیدا کردن آن ، اهمال نمودی . [ مراد از خواجه ، آصف است نه حضرت سلیمان . رواست = جایز است . خاتم جم = مراد از خاتم ، مُهر سلیمان  است و مراد از جم ، سلیمان است . یاوه کرد = گم کرد ، ضایع کرد ]\n\n_ داستان گم شدن انگشتری حضرت سلیمان بدین شرح است که آن انگشتری به وسیله دیوی ربوده شد و آن دیو مدت چهل روز به جای سلیمان ، سلطنت کرد چون بنیاد پادشاهی به وسیله اسم اعظمی بود که در انگشتری نقش بود و بالاخره دیو انگشتری را به دریا انداخت . ماهی آن را بلعید و آن روز در دام صیاد افتاد و صیاد آن ماهی را به سلیمان داد و وقتی سلیمان انگشتری را یافت . دگر بار حق تعالی مملکت به وی باز داد . [ قصص الانبیا ]"
      },
      {
        "text": "دلا طَمَع مَبُر از لطفِ بی‌نهایتِ دوست / چو لافِ عشق زدی، سر بباز، چابک و چُست",
        "explanation": "ای دل از لطف بی نهایت دوست طمع مبر . وقتی لاف عشق و محبت زدی بی درنگ در راهش سر بباز . زیرا مقتضای عشق و محبت گذشت از سر و جان در راهِ معشوق است . حاصلِ کلام : تو در همان طریق عشق و محبت به حد کمال برس که آن دوست التفات خود را از تو قطع نخواهد کرد . التفات دوست منوط به کمال عشق تو است . [ چابک = تیز و چالاک ]"
      },
      {
        "text": "به صدق کوش، که خورشید زایَد از نَفَسَت / که از دروغ سیه‌روی گشت صبحِ نخست",
        "explanation": "به صدق کوش که از نفست ، خورشید زاید . یعنی هر سخنی که از دهانت خارج می گردد از برکت صدق چون خورشید به همه کس تأثیر کند . زیرا که صبح کاذب به سبب دروغش ، سیه روی شد . یعنی سفیدی اش یا روشنایی اش را ظلمت فرا گرفت . حاصل سخن : کذب در جمع ادیان و ملل حرام است . [ صدق = حقیقت . دروغ = کذب . صبح نخست = صبح کاذب است که قبل از صبح صادق طلوع کند و بلافاصله به دنبالش اندکی تاریکی عالم را فرا می گیرد و سپس صبح صادق طلوع می کند ]"
      },
      {
        "text": "شدم ز دست تو شیدای کوه و دشت و هنوز / نمی‌کنی به ترحم، نِطاق سلسله سست",
        "explanation": "از دست تو دیوانۀ کوه و صحرا شدم یعنی فرهاد و مجنون گشتم . . با این حال هم زنجیر جفا را سست نمی کنی . حاصل سخن : هر قدر که در راهِ عشقت سرگردان و واله و حیران گشتم . هیچ به من التفات نکردی . [ نطاق = کمربند . سلسله = زنجیر . سست = غیر محکم ]"
      },
      {
        "text": "مرنج حافظ و از دلبر‌ان حِفاظ مجوی / گناه باغ چه باشد چو این گیاه نَرُست",
        "explanation": "ای حافظ از جور و جفای دلبران رنجیده خاطر مشو و از آنها انتظار وفا نداشته باش . مصراع دوم را برای تایید مطلب خود ، مثال قرار داده و می گوید : باغ چه گناهی دارد وقتی این گیاه در آن نروید . یعنی حق تعالی آنها را جفاکار و ستمکار آفریده . پس اگر وفادار و دلنواز نباشند . گناهی در این خصوص متوجه آنان نمی شود . [ حفاظ = در اینجا مراد ، رعایت و صیانت است و معنای لازمش ، وفا است . گیاه = سبزۀ تر و تاره را گویند ]"
      }
    ]
  },

  {
    "title": "غزل شماره ۲۹ حافظ",
    "verses": [
      {
        "text": "ما را زِ خیالِ تو چه پروایِ شراب است؟ / خُم گو سر خود گیر، که خُمخانه خراب است",
        "explanation": "با وجود فکر و خیال تو ، ما دیگر فراغت نمی یابیم که به شراب خوردن بپردازیم . یعنی تا خیالت هست . فراغت از آن و باده نوشیدن برای مان میسّر نیست . پس حالا که این طور است به خم بگو : سرِ خود را محکم گیرد که خمخانه خراب است . زیرا کسی از ما به آنجا نمی رود . [ پروا = فراغت . سرِ خود گیر = یعنی به فکر خود باش ، خواجه خطاب به خم می گوید «سرِ خود گیر» زیرا شراب گیران ، وقتی شراب را در خمره ها می ریختند . یک خشتِ بزرگ بر سر خم نهاده و روی آن را با گِل اندود می کنند تا هنگام جوش آمدن سر نرود و بیرون نریزد . پس خواجه به خم می گوید : آن خشت را از سرِ خود برندار . زیرا ما از خیال جانان فراغتی نمی یابیم که متوجه تو باشیم . و مراد از گفتن خمخانه خراب است ، یعنی ما که دیگر باده نمی نوشیم . پس خرابیِ خمخانه خالی ضروری است ]"
      },
      {
        "text": "گر خَمر بهشت است بریزید که بی دوست / هر شَربَتِ عَذبَم که دهی، عینِ عذاب است",
        "explanation": "اگر خمر بهشتی هم باشد بریزید دور که بی دوست هر نوع شربت شیرین برایم عین عذاب است . یعنی در مجلسی که دوست نباشد اگر در آن جا شراب بهشتی هم موجود باشد . بریزید بیرون زیرا بدون او هر شربت شیرین و گوارا که دهی ، سمِ هلاهل و زهرِ زقوم است . [ عذب = لذیذ ]"
      },
      {
        "text": "افسوس که شُد دلبر و در دیدهٔ گریان / تحریرِ خیالِ خطِ او نقشِ بر آب است",
        "explanation": "حیف که جانان رفت در حالیکه تحریر خیالِ خطِ او در دیدۀ گریان نقش برآب است . یعنی بعد از رفتن جانان ، ترسیم خط او در دیدۀ اشکبار چون نقش کردن بر آب است . حاصل کلام : دیدۀ گریان منبع آب است پس تحریر بر روی آن چون تحریر بر آب است . [ افسوس = دریغ و حیف . شد = رفت . تحریر = نوشتن ]\n\n_ نکته حساس بیت در اینجاست . یعنی تصویرِ خیال خط جانان در چشم چه فایده دارد وقتی که خودش در برابر چشم نباشد . به خصوص که تحریر بر آب محال است ."
      },
      {
        "text": "بیدار شو ای دیده که ایمن نتوان بود / زین سیلِ دمادم که در این منزلِ خواب است",
        "explanation": "ای دیده بیدار شو و غافل مشو که ایمن نتوان بود . یعنی مطمئن و آسوده بودن جایز نیست از این سیل های پی در پی در این چشم که منزل خواب است . یعنی چشمت را باز کن و غافل مباش از این سیل هایی که از این دو چشم می جوشد و جاری می شود . مبادا که تو را غافلگیر کرده و همراه خود ببرد . [ دیده = در لغت به معنای مردمک چشم است ولی معمولا به معنی خودِ چشم بکار می رود . ایمن = امین . سیل دمادم = سیل متعاقب . منزل خواب = چشم است که در حقیقت خواب بدانجا وارد می شود ]"
      },
      {
        "text": "معشوق عیان می‌گذرد بر تو، ولیکن / اغیار همی‌بیند از آن بسته نقاب است",
        "explanation": "معشوقه از نزد تو آشکار می گذرد اما چون ممکن است اغیار ببینندش ، از آن جهت نقاب زده است . حاصل کلام اینکه ، جانان نسبت به تو استغنا ندارد و مِن بابِ اعراض از تو نقاب نمی زند . بلکه برای احتراز رقبا و پوشاندن صورت از آنان نفاب زده است . [ نقاب = روبند را گویند ]"
      },
      {
        "text": "گل بر رخِ رنگین تو تا لطفِ عرق دید / در آتشِ شوق از غمِ دل، غرقِ گلاب است",
        "explanation": "خطاب به جانان می فرماید : گُل همین که در رُخِ رنگین تو لطافت و صفای عرق را دید از آتش حسد از غمِ دل غرق گلاب شد . یعنی از رشک و حسد ، آتشی در گُل پیدا می شود که از حرارت آن مستغرق به گلاب است . مراد این است که گلاب ، عرق گل است که از حرارت آتش رشک حاصل می شود ."
      },
      {
        "text": "سبز است در و دشت بیا تا نگذاریم / دست از سرِ آبی که جهان جمله سراب است",
        "explanation": "دشت و کوه سبز شد یعنی همه جا سبز و خرم است . بیا تا از فرصت استفاده نماییم و هیچ سرابی را از دست ندهیم که جهان جمله سراب است . یعنی فانی محض است و بقا ندارد . حاصل کلام : تمام دنیا یعنی عناصر و افلاک مثالِ سراب است که در حقیقت یک نیستِ هست نما است . یعنی خیالی است که از دور مرئی است اما همینکه به طرفش رفتی در جایی که آن هیبت را از دور می دیدی چیزی نمی یابی . و یا اینکه بیا سرابی بدست آریم یعنی در کنار آبی ، باده نوشی را از دست ندهیم . همیشه باده بنوشیم که دنیا وفا ندارد . همان خواب و خیال است مانند سراب که هیچ اعتمادی به آن نیست . [ مراد از سراب ، ظرف خمر است یعنی خمره ]"
      },
      {
        "text": "در کُنجِ دِماغم مطلب جای نصیحت / کـ‌این گوشه پر از زمزمهٔ چنگ و رَباب است",
        "explanation": "در کنجِ سرِ من جایی برای نصیحت مَطَلَب . زیرا این گوشه یعنی «کنج دماغ» پر از زمزمۀ چنگ و رباب است . یعنی من نصیحت پذیر نیستم و این کار را از من انتظار نداشته باش . چون که دماغم به آوازِ چنگ و رباب معتاد شده و از پند و اندرز حظ نمی برد . حاصل کلام : جایی که نصیحت در آن بگنجد در مغزم باقی نمانده زیرا که با انواع سازها و آوازها پر شده است . [ کنج = گوشه . دماغ = بینی را گویند ]"
      },
      {
        "text": "حافظ چه شد ار عاشق و رند است و نظرباز / بس طُورِ عجب لازمِ ایامِ شباب است",
        "explanation": "اگر حاغظ عاشق و باده نوش و نظرباز شده است چه اهمیتی دارد زیرا ایام جوانی ، اطوار و عادات و اسلوب زیادی را اقتضا می کند . یعنی جوانی و عنفوان آن خیلی اطوار غریب و اوضاع عجیب لازم دارد . پس حالا اگر حافظ به انواع تلون متلون شده است عجیب نیست زیرا جوان است و هر کار که می کند به مقتضای جوانی است . [ چه شد = طوری نمی شود . ار = مخفف اگر . رند = باده نوش . نظرباز = عاشق پیشه . طور = عادت و اسلوب ]"
      }
    ]
  },
  {
    "title": "غزل شماره ۳۰ حافظ",
    "verses": [
      {
        "text": "زلفت هزار دل به یکی تاره مو ببست / راه هزار چاره‌گر از چار سو ببست",
        "explanation": "زلف جانان هزار دل را به یک تار موی خود گرفتار کرد و راهِ هزار چاره گر را از چهار جانب ببست . یعنی از هیچ طرف امکانی برای چاره نگذاشت . [ تار = موی و گیسو . چاره گر = چاره کننده . چارسو = چهار جانب ]"
      },
      {
        "text": "تا عاشقان به بوی نسیمش دهند جان / بگشود نافه‌ایّ و دَرِ آرزو ببست",
        "explanation": "برای اینکه هر کسی به امید بوی خوشی جان دهد . نافۀ زلفش را باز کرد . اما مرادِ کسی را نداد . یعنی کسی را در بر نگرفت و با بوی خوش زلفش را معطر نکرد . [ نافه = غلاف مشک را گویند . آرزو = در اینجا به معنی مراد است و درِ آرزو ببست یعنی مراد کسی را نداد ]"
      },
      {
        "text": "شیدا از آن شدم که نگارم چو ماه نو / ابرو نُمود و جلوه‌گری کرد و رو ببست",
        "explanation": "برای آن دیوانه شدم که نگارم چو ماه نو ابروی هلالی خود را نشان داد و عرض جمال نمود و مستتر شد . یعنی گاه اظهار و گاه اخفا کردنش دیوانه ام کرد . [ شیدا = دیوانه . نگار = محبوبه . جلوه گر = عرض جمال . رو ببست = رویش را مستور کرد ]"
      },
      {
        "text": "ساقی به چند رنگ، می اندر پیاله ریخت / این نقش‌ها نگر که چه خوش در کدو ببست",
        "explanation": "ساقی باده های رنگارنگ به پیاله ریخت و یا ، ساقی باده را با چند فن و حیله به پیاله ریخت . حالا تماشا کن این نقوش غریبه که در پیاله ظاهر شد همان نقوشی است که در کدو بسته ."
      },
      {
        "text": "یا رب چه غمزه کرد صُراحی که خون خُم / با نعره‌های قُلقُلش اندر گلو ببست",
        "explanation": "عجبا ، چه نفاق و چه جرم کرد صراحی ، که خون خم با نعره ها و یا با نغمه های قلقلش در گلویش بسته شد که قادر به تکلم نیست . یعنی فقط قلقل می گوید و قادر به کلام دیگر نیست . خلاصه یک کار ناشایسته کرده است که خون خم یعنی شراب در گلویش گیر کرده همانطور که لقمۀ طعام یا شراب در گلوی انسان گیر می کند . همین است که به جز قلقل به کلام دیگر مجال ندارد . [ غمزه = اشاره چشم است ولی اینجا به معنی نفاق آمده است . صراحی = از ظروف خمر است . خم = خمره . نعره = فریاد ]"
      },
      {
        "text": "مطرب چه پرده ساخت که در پردهٔ سماع / بر اهل وجد و حال، درِ های و هو ببست",
        "explanation": "مطرب با چه نغمه به روی اهل وجد و حال که در حالت سماع بودند . درِ های و هوی را بست . یعنی فریاد و فغانشان را قطع کرد . حاصل کلام : نغمۀ مطرب به قدری به اهل وجد و حال اثر کرد که های و هوی خود را ترک کردند و به استماع نغمۀ او مشغول شدند . و یا اینکه ، مطرب در حالی که خود در پردۀ سماع بود به روی اهل وجد و حال درِ های و هوی را ببست و به نغمه سماع خود مشغول شان ساخت . [ مطرب = کسی که با ساز و آواز موجب سرور می گردد . پرده = مراد پرده های نغمات است چون عراق ، اصفهان و حجاز . ]"
      },
      {
        "text": "حافظ! هر آن که عشق نَورزید و وصل خواست / احرامِ طوفِ کعبهٔ دل بی وضو ببست",
        "explanation": "ای حافظ ، هر آن کس که بدون عاشق شدن طالب وصل ، و بدون تحمل رنج و محن و غموم عشق ، راغب وصل گشت . برای طواف کعبۀ دل ، احرام را بی وضو بست . یعنی دل که بیت الله می باشد و نیت به زیارت آن بدون طهارت بی حاصل است . پس بدون کشیدن درد و غم عشق ، طالب وصلت جانان بودن هم بی نتیجه می باشد . [ نورزید = فعل ماضی از مصدر ورزیدن . طوف = گشتن به دور چیزی ]"
      }
    ]
  },
  {
    "title": "غزل شماره ۳۱ حافظ",
    "verses": [
      {
        "text": "آن شبِ قدری که گویند اهلِ خلوت امشب است / یا رب این تأثیرِ دولت در کدامین کوکب است؟",
        "explanation": "آن شبِ قدری که اهلِ خلوت از آن تعریف می کنند . همین امشب است . عجبا ، این تاثیر دولت منسوب به کدام کوکب است . [ کوکب = ستاره ]\n\n_ کانه شبی به خواجه ، وصلت جانان دست داده است که از تاثیر طالع خود تعجب کرده و می فرماید : یارب یان سعادت عظمی از تاثیر کدام ستاره است که این دولت را هرگز از طالعم امیدوتر نبودم ."
      },
      {
        "text": "تا به گیسویِ تو دستِ ناسزایان کم رسد / هر دلی از حلقه‌ای در ذکرِ یارب یارب است",
        "explanation": "برای اینکه دست نالایقان به گیسویت نرسد . هر دل و یا هر دلی در حلقه ای در ذکر یارب است . یعنی برای اینکه دست اغیار به گیسویت نرسد تمام دل های واقع در حلقه های گیسویت یارب یارب گفته و دست تضرع و نیاز به درگاه خداوند بلند می کنند . [ ناسزایان = جمع ناسزا به معنی نالایق . حلقه = به اجتماع دایره ای انسان و غیر انسان گویند ]"
      },
      {
        "text": "کشته چاه زنخدان توام کز هر طرف / صد هزارش گردنِ جان زیرِ طوقِ غَبغَب است",
        "explanation": "کشته و هلاک چاهِ زنخدان تو هستم . که از هر جانب گردن صد هزار جان در زیر چنبر غبغب او است . یعنی غبغب به جانان به قدری حُسن و لطاقت داده که هر بیننده اسیر و مبتلای آن می شود . [ زنخدان = زقن و چانه را گویند . طوق = چنبر . غبغب = گوشت زیر چانه که تقریباََ به شکل توپ ، گرد است و مراد از طوق غبغب ، کروی بودن غبغب است ]"
      },
      {
        "text": "شهسوارِ من که مه آیینه دارِ روی اوست / تاجِ خورشیدِ بلندش خاکِ نعلِ مَرکَب است",
        "explanation": "شهسوار من که من آیینه دار او است . یعنی ملازم خدمتش است . تاج خورشید بلند ، خاک نعل اسب او است . یا خاک نعل اسب او ، تاج خورشید بلند است . یعنی مقام و مرتبۀ جانان به قدری بلند است و عالی که خدمتکارش ماه است و کنیزش خورشید ."
      },
      {
        "text": "عکسِ خِوی بر عارضَش بین کآفتابِ گرم رو / در هوایِ آن عَرَق تا هست هر روزش تب است",
        "explanation": "بر روی پاک جانان عکس عرق را ببین . که خورشید تندرو از آرزوی این عرق هر روز تب می کند . یعنی از کمال لطافت و صفای روی جانان ، عکس عرقی که هنوز در منبعش بوده و از مسامات صورت بیرون نیامده است . در ظاهر بشره ببین که آفتاب گرم به هوای تماشای آن و در آرزوی دیدنش هر روز چون محکوم می لرزد . [ خوی = عرق . گرم رو = تندرو ]"
      },
      {
        "text": "من نخواهم کرد تَرکِ لعلِ یار و جام می / زاهدان معذور داریدم که اینَم مذهب است",
        "explanation": "من کسی نیستم که لب یار و جام می را ترک کنم . ای زاهدان معذورم بدارید که این است مذهب من . یعنی عمرم اینطور گذشته و به کار معتاد شده ام و ترک عادت بسیار مشکل است . [ لعل یار = مراد لب یار است ]"
      },
      {
        "text": "اندر آن ساعت که بر پشتِ صبا بندند زین / با سلیمان چون برانم من که مورم مرکب است",
        "explanation": "در میان آن سوارانی که بادِ صبا را زین کرده و سوار می شوند . مگر من می توانم با حضرت سلیمان هم عنان باشم که مرکبِ من مورچه است . یعنی صاحبان حُسن و جمال که حتی قادرند با زیبایی خود چیز غیر موجود را موجود کنند . مگر من می توانم میان آنان با جانان هم عنان باشم که در دست سرمایه ای به قدر مورچه هم ندارم ."
      },
      {
        "text": "آن که ناوَک بر دلِ من زیرِ چشمی می‌زند / قوتِ جانِ حافظش در خندهٔ زیر لب است",
        "explanation": "آن جانان که به دلم زیر چشمی یعنی نهانی تیر غزه می زند . غذای روح حافظ در تبسم روح است . یعنی نهانی نظر انداختن و تبسمش به روحِ حافظ حیات می بخشد . [ ناوک = تیر . زیر چشمی = نهانی . قوت جان = غذای روح . خنده زیر لب = تبسم ]"
      },
      {
        "text": "آبِ حیوانش ز منقارِ بلاغت می‌چکد / زاغِ کِلکِ من به نام ایزد چه عالی مشرب است",
        "explanation": "بارک الله به زاغِ قلمِ من چه مشرب عالی است که از منقار بلاغتش آب حیات می چکد . غرض شاعر ، توصیف بلاغت خویش است و اسناد آن به قلم ، مجازی است . [ آب حیوان = آب حیات . منقار = دماغ پرندگان را گویند . کلک = قلم . بنامیزد = کلمه تحسین است به معنای بارک الله ]"
      }
    ]
  },

  {
    "title": "غزل شماره ۳۲ حافظ",
    "verses": [
      {
        "text": "خدا چو صورتِ ابرویِ دلگشای تو بست / گشادِ کارِ من اندر کرشمه‌هایِ تو بست",
        "explanation": "حق تعالی که صورت ابروان دلگشای تو را بست . یعنی ابروان تو را مقوس و دلگشای نقش کرد . گشایش کار مرا به کرشمه های تو تعلق داد . یعنی منظور خدا از آفریدن ابروان کمانی تو و نقش آنها ، مربوط ساختن گشایش کار من به اشارت و التفات آنهاست . همین که حق تعالی به بنده ای نظر و التفات داشت . برای حل هر کارش ، فتحِ بابی میسر می سازد . [ دلگشای = باعث سرور خاطر . گشاد = فتح باب . کرشمه = اشاره چشم و ابرو ]"
      },
      {
        "text": "مرا و سروِ چمن را به خاکِ راه نشاند / زمانه تا قَصَبِ نرگسِ قبای تو بست",
        "explanation": "زمانه از وقتی که بندِ قبای نرگس تو را بست مرا و سرو چمن را به خاک راه نشاند یعنی بی اختیار کرد و در حیرت گذاشت . خلاصه از وقتی که زمانه این کار را کرد . ما را چون مجانین خاک نشین کرد . یا خود آرام و قرار دل من و مرغ چمن را که مراد بلبل است سلب کرد . یعنی دیگر برای ما صبر و تحمل باقی نگذاشت از وقتی که این کار را کرد زیرا که طبق عادت آنها این نوع لباس به اهلش فوق العاده می زیبد و روی هر بیننده اثر می گذارد . [ نشاندن = به معنی کاشتن است که در این بیت در مورد سرو ، همین معنی را دارد ولی در مورد خودش «مرا» به معنی به خاک سیاه نشاندن است . نرگسین قبا = یک نوع لباس است ]\n\nتوضیحی در مورد قبای نرگسی : قریب چهل سال پیش ، از این نوع لباس تنِ یکی از بیگ زادگان گرجی دیدم در ارز روم ، از یکی از نوکرانش سوال کردم به این نوع لباس چه گویند ؟ گفت : به این قبای نرگسی گویند . قبای نرگسی ، کمربند مخصوص به خود دارد که از داخل خود لباس رد می شود . تقریباََ مثل بندِ شلوارهای قدیم که از لیفۀ شلوار رد می شد ، و دو سر کمربند مذکور گاهی با گلابتون و گاهی با ابریشم تزیین می شود . به این کمربند «قصب» گویند و زینت قبای مذکور با این کمربند است . و دلیل این که این قبا را نرگس گفته اند این است که یقه آن کنگره ای بوده مانند دور گلبرگ های نرگس ."
      },
      {
        "text": "ز کارِ ما و دلِ غنچه صد گره بگشود / نسیمِ گل چو دل اندر پیِ هوایِ تو بست",
        "explanation": "از کار ما و از دلِ غنچه صد گره گشوده شد از وقتی که نسیم ، دل به تو داد . یعنی نسیم در این دلبستگی به تو دو کار می کند . یکی این که از کوی جانان می وزد و این خود سبب گشایش و حل هر کار مشکل ما می شود . و دیگر این که ، گره دل غنچه را باز می کند و به صورت گل شکفته می شود . نقش غنچه به شکل گره است همین که نسیم آن را باز کرد ، گل شدنش لازم می آید . حاصل کلام این که ، از وقتی که نسیم گل علاقه به تو پیدا کرده و عاشقت گشته ، گاه و بیگاه گذرش از محل تو ضروی است . این است که از کار مشکل ما و از غنچه صد گره باز می شود . [ گره = در اینجا به معنی کار مشکل ]"
      },
      {
        "text": "مرا به بندِ تو دورانِ چرخ راضی کرد / ولی چه سود که سررشته در رضای تو بست",
        "explanation": "دوران فلک مرا به بندگی و حبس تو راضی کرد . اما چه فایده که غایت امر و نهایت کار را به رضای تو بست . یعنی رضای فلک و رضای من فایده ندارد تا تو راضی نباشی . حاصل این که ، به بندگی و قید من ، تو که راضی می شوی مراد حاصل می شود والّا رضایت من و چرخ اعتبار ندارد و اگر سرِ رشته یعنی اختیار در دست من بود هرگز رهایی از بندت را نمی خواستم . [ بند = در اینجا به معنی بندگی است . سررشته = اصطلاحاََ نهایت کار را گویند ]"
      },
      {
        "text": "چو نافه بر دلِ مسکینِ من گره مَفِکن / که عهد با سرِ زلفِ گره‌گشایِ تو بست",
        "explanation": "به دل مسکین من چون نافه گره مزن . یعنی مرا چون نافه تنگدل و خونین جگر مکن . زیرا دلم با سرِ زلفِ گره گشایت عهد و پیمان بسته و قول و قرار گذاشته که دائم در قید و بند آن باشد . [ نافه = ناف مشک است چون در ابتدا به صورتِ گره بود از آن جهت گره گفته اند . گره مفکن = تنگدل مکن ]"
      },
      {
        "text": "تو خود وصالِ دگر بودی ای نسیمِ وصال / خطا نِگر که دل امید در وفایِ تو بست",
        "explanation": "ای نسیمِ وصال ، تو خود حیات و روح دیگری بوده ای . یعنی محبوبه و جانان کس دیگری بوده ای . دل ندانست که تو حیات افزا و صفا بخش غیر هستی . پس به وفای تو امید بست و طمع وصل تو را داشت . این خود خطای محض بوده است . [ حیات دگر = حیات و روح کس دیگر ]"
      },
      {
        "text": "ز دستِ جورِ تو گفتم زِ شهر خواهم رفت / به خنده گفت که حافظ برو، که پایِ تو بست؟",
        "explanation": "به جانان گفتم که از دست جور و جفای تو از شهر خواهم رفت . جانان هم به خنده گفت : ای حافظ که پایت را بسته . راه بیفت و برو . یعنی نرفتن تو معلوم است پس بیهوده به من استغنا نفروش . تقریباََ این را می رساند که می گوید . « برو ببینم می توانی بروی »"
      }
    ]
  },
  {
    "title": "غزل شماره ۳۳ حافظ",
    "verses": [
      {
        "text": "خلوت گُزیده را به تماشا چه حاجت است / چون کوی دوست هست به صحرا چه حاجت است",
        "explanation": "کسی که تنهایی را اختیار کرده چه احتیاج به تماشا دارد . وقتی که محلۀ جانان هست چه احتیاج به رفتن صحرا دارد . مراد از خلوت ، کوی جانان است . [ خلوت = تنهایی . گزیده = اختیار کرده ]"
      },
      {
        "text": "جانا به حاجتی که تو را هست با خدا / کآخِر دمی بپرس که ما را چه حاجت است",
        "explanation": "ای جانان محضِ برآورده شدن آن حاجتی که از خدا می طلبی ، یک کلام از حاجتِ ما بپرس . یعنی سوال کن که شما چه حاجتی داری . تو از خدا امیدی داری ، برای برآورده شدن آن امید و آرزویت از احتیاج ما سوال کن . حاصل سخن : اگر تو حاجتِ ما را حاصل کنی ، قاضی الحاجات هم حاجت و مراد تو را قضا می کند ."
      },
      {
        "text": "ای پادشاهِ حُسن خدا را بسوختیم / آخِر سؤال کن که گدا را چه حاجت است",
        "explanation": "ای پادشاه حُسن ما سوختیم . محضِ رضای خدا از گدا بپرس که چه احتیاج دارید . یا به حقِ خدا سوختیم ، سوال کن که چه حاجت دارید ."
      },
      {
        "text": "اربابِ حاجتیم و زبانِ سؤال نیست / در حضرتِ کریم، تمنا چه حاجت است",
        "explanation": "ما ارباب حاجتیم . یا حاجتمندانیم اما زبان سوال نداریم . یعنی قدرت تقاضا نداریم و زبان مان نمی آید که گدایی کنیم . زیرا در حضور کریم احتیاج به تمنای چیزی نیست . یعنی بدون عرض حاجت کریم خود ، اظهار کرامت می کند . [ ارباب = جمع رب است و به صاحب هر چیز رب گویند و اسم ذات باری تعالی هم هست و اطلاقش به غیر جایز نیست مگر با اضافه مانند رب حاجت . حضرت = نزدیکی . کریم = جوانمرد . تمنا = آرزو ]"
      },
      {
        "text": "محتاج قِصه نیست گَرَت قصدِ خون ماست / چون رَخت از آن توست، به یغما چه حاجت است",
        "explanation": "اگر قصدت جان ما است احتیاج به قصه های طولانی و تأویلات مفصل نیست . هر چه منظورت هست کوتاهی مکن . وقتی اسباب و متاع مال تو است به یغما چه حاجت است . یعنی در حین قصد جان ما به بعضی تاویلات و حکایت ارتکاب شد که عیناََ اخذ اموال و اسباب خودت به طریق یغما است . زیرا این جان و دل مالِ تو است پس در حین قصد به آن تردد لازم نیست . همان حکمت را بلادرنگ در باره جان اجرا کن . [ رخت = اسباب و متاع . از آنِ تو = مال تو ]"
      },
      {
        "text": "جامِ جهان نماست ضمیرِ منیرِ دوست / اظهارِ احتیاج، خود آن جا چه حاجت است",
        "explanation": "ضمیر منیر دوست جام جهان نما است یعنی آشکار و نهان جهان را به خودش نشان می دهد . پس در اینصورت احتیاج نیست که شخص تقاضای خود را اظهار نموده و عرض حاجت نماید . یعنی تحصیل حاصل است . [ جام جهان نما = نماینده جهان ، به آن گیتی نما و عالم نما هم گویند ، آن قدحی است که سلاظین ملوک ماضیه توارثاََ مالکش می شدند و تمام امور عالم را از عدل و ظلم و نظم و انتظام در آن جا تماشا می کردند . ضمیر = دل ."
      },
      {
        "text": "آن شد که بارِ منتِ مَلّاح بردمی / گوهر چو دست داد به دریا چه حاجت است",
        "explanation": "آن حال گذشت که بار منت ملاح را می کشیدیم یعنی به من منت ها می گذاشت . وقتی با کشتی اش در دریا در جستجوی گوهر بودم . حالا دیگر گوهر به دستم رسید و از این به بعد احتیاج به دریا ندارم که محتاج کشتی شوم و بارِ منت ملاح را بکشم . [ بار = در اینجا به معنای باری است که حمل می شود . ملاح = کشتیبان و راهنمای کشتی . چو دست داد = مالک شدیم ]\n\n_ در این بیت کوی جانان به دریا تشبیه شده و در ضمیر خود برای آن دریا ، یک کشتی و یک کشتیبان استعاره نموده است . با این تفسیر که کشتیبان به معنای حارس ، یعنی پاسبان محله و کشتی به منزله اذن و اجازه آن نگهبان است . یعنی وقتی رفت و آمد با اجازه او باشد . با نهایت امنیت صورت می گیرد . و مراد از گوهر ، وصلت جانان یا خودِ جانان است . حاصل این که ، شاعر می گوید : وصلت جانان سبب بود که بار منت ملاح را می کشیدیم . حالا که وصلت جانان دست داده ، پس از این به بعد ملازمت کوی او را به عهده می گیریم و از کشیدن بارِ منت پاسبان راحت می شویم ."
      },
      {
        "text": "ای مدعی برو که مرا با تو کار نیست / اَحباب حاضرند، به اَعدا چه حاجت است",
        "explanation": "ای مدعی برو که من با تو کاری ندارم . حاضران دوستان اند . یعنی وقتی دوستان حاضر باشند به دشمنان چه حاجت . [ مدعی = در اینجا به معنی دشمن است . اعداء = جمع عدو است به معنی دشمنان ]"
      },
      {
        "text": "ای عاشقِ گدا چو لبِ روح‌بخشِ یار / می‌داندت وظیفه، تقاضا چه حاجت است",
        "explanation": "ای عاشق گدا وقتی لب جانبخش یار وظیفه تو را می داند به تقاضا چه حاجت . اِسناد دانش ، به لب مجازی است . گویا که عاشق از لب جانان بوسه تقاضا می کرده که بنابر آن گوید : وقتی لب جانان وظیفه تو را می داند پس حاجت به الحاح و ابرام نیست . [ گدا = فاقد اسباب و وسایل مادی ]"
      },
      {
        "text": "حافظ! تو خَتم کن که هنر خود عَیان شود / با مدعی نزاع و مُحاکا چه حاجت است",
        "explanation": "ای حافظ تو سخنت را ختم کن یعنی تطویل کلام مکن . البته که هنر ظاهر می شود هر کجا باشد . پس با ودعی به نزاع و جدال و محاکا چه احتیاج . یعنی بحث و جدال با مدعی امر زائد است . زیرا فضل و کمال تو چون خورشید آشکار است و بر کسی پوشیده نیست . بگذار مدعی هر چه می خواهد بگوید ."
      }
    ]
  },
  {
    "title": "غزل شماره ۳۴ حافظ",
    "verses": [
      {
        "text": "رَواقِ منظرِ چشمِ من آشیانهٔ توست / کَرَم نما و فرود آ که خانه، خانهٔ توست",
        "explanation": "رواق و منظر چشم من ، مکان و قرارگاه تو است . پس حالا کرم کن و روی چشم من قرار بگیر که خانه ، خانۀ تو است . یعنی چشمم غیر از تو به کسی نگاه نمی کند و به جز تو کسی را قبول ندارد . پس ایوان تو و مسند تو شده است و از قرارگاه خود به جایی دیگر مرو . [ رواق = طاق نمای جلو خانه ، چارطاق بزرگ / منظر = محل نگاه و نظر کردن / آشیانه = لانه پرندگان / فرود آ = در اینجا یعنی روی چشم من قرار بگیر ]"
      },
      {
        "text": "به لطفِ خال و خط از عارفان ربودی دل / لطیفه‌های عَجَب زیرِ دام و دانهٔ توست",
        "explanation": "با لطافت خال و خط ، دل عارفان و عاشقان را ربودی . لطیف های عجیب زیر دام و دانۀ تو است . یعنی برای شکار عارفان و عاشقان ، آن خالِ لطیف را دانه و آن خطِ زیبا را دام قرار داده ای ."
      },
      {
        "text": "دلت به وصلِ گل ای بلبلِ صبا خوش باد / که در چمن همه گلبانگِ عاشقانهٔ توست",
        "explanation": "ای بلبل سحری ، دلت به به وصل گل خوش باد . یعنی وصال گل برایت مهیا باشد . زیرا در چمن تمام اصوات عاشقانه و ترنمات از تو است . غیر از تو از کسی چنین ناله های سوزناک و دردناک و موثر شنیده نشده است . یعنی کسی چنین ناله ها را ندارد و هیچ کس غیر از نغمات تو به آواز دیگر گوش نمی دهد . خلاصه آوازِ دیگران نسبت به صوت تو هیچ است ."
      },
      {
        "text": "عِلاجِ ضعفِ دلِ ما به لب حوالت کن / که این مُفَرّح یاقوت در خزانهٔ توست",
        "explanation": "درمان و چارۀ دل ما را با لبت کن . زیرا آن معجون مفرح که از جوهر یاقوت حاصل شده مخصوص خزینۀ شاهانۀ تو است و غیر از تو پیشِ کسی پیدا نمی شود ."
      },
      {
        "text": "به تن مُقصرم از دولتِ ملازمتت / ولی خلاصهٔ جان، خاکِ آستانهٔ توست",
        "explanation": "اگر چه از عزت و سعادت ملازمت در دولتت به علت ضعف جسمانی و بیماری عاجزم و مقصر . ولی جان پاک و خالص ، خاک آستانه تو است . یعنی اگر چه من مانند سایر عشاق که ملازم آن آستان اند ، به پاهایشان ثقلت و مضایقه داده و گستاخانه در پیشگاه کبریا ظاهر می شوند ، نیستم و به حضورت نمی رسم اما جان و دل ، آنی از ملازمت خاک آن آستانۀ کیمیا آثار فراغت ندارد . [ مراد از تقصیر ، عجز است ]"
      },
      {
        "text": "من آن نیَم که دَهَم نقدِ دل به هر شوخی / دَرِ خزانه، به مُهر تو و نشانهٔ توست",
        "explanation": "من آدمی نیستم که دل پاک و خالص خود را به هر شوخ و شنگی دهم . بلکه در خزانۀ دل با مُهر و نشانِ تو ممهور شده . زیرا درون و بیرون آن را تو تصرف کرده ای و در اختیار تو است . خلاصه، دل در برابر کسی کوچک نمی شود و غلام کسی هم نمی شود مگر در برابر شاهی عالی مقام چون تو ، زیرا دل طالب عالی جناب است ."
      },
      {
        "text": "تو خود چه لعبتی ای شهسوارِ شیرین کار / که توسَنی چو فلک، رامِ تازیانهٔ توست",
        "explanation": "ای شهسوار شیرین و لذت بخش تو چه وجود شریف و چابک و چالاکی ، که فلک چون اسب وحشی ، رام و مطیع تازیانۀ تو شده و سرکشی نمی کند . یعنی در تو قدرتی هست که فلک را هم مسخر کرده ای . [ لعبت = در اینجا به معنای چابک و چالاک می باشد / شهسوار = پادشاهی که سوار اسب است / توسن = وحشی ]"
      },
      {
        "text": "چه جای من، که بِلَغزَد سپهرِ شعبده‌باز / از این حیَل که در انبانهٔ بهانهٔ توست",
        "explanation": "تنها من نیستم که گول فریب تو را می خورم بلکه فلکِ حیله باز و حقه باز از این حیله های رنگارنگ که در انبانۀ بهانه تو است می لغزد و می افتد . یعنی در فریب دادن عشاق ، تو به قدری مکاری و غداری که فلک با این همه حیله بازی و عیاری فریب تو را می خورد . پس چه برسد به عشاق بیچاره . [ شعبده باز = حقه باز و چشم بند / سپهر = فلک / حیل = جمع حیله / انبانه = کیسه چرمی از چرم خام ]"
      },
      {
        "text": "سرودِ مجلست اکنون فلک به رقص آرَد / که شعرِ حافظِ شیرین سخن ترانهٔ توست",
        "explanation": "آواز تو در مجلس ، فلک را برقص در می آورد . زیرا ترنمات سخنان شیرین و لذیذ ، شعر شیرین حافظ است . حاصل مطلب اینکه ، تو که در مجلس ، شعر حافظ را به نغمه و تونم در می آوری . آوازت فلک را به رقص در می آورد . زیرا آن آواز تو از دو چیزِ شیرین و مطبوع ترکیب یافته . یکی دهان لذیذت و دومی شعر شیرین حافظ ."
      }
    ]
  },
  {
    "title": "غزل شماره ۳۵ حافظ",
    "verses": [
      {
        "text": "برو به کارِ خود ای واعظ این چه فریادست / مرا فِتاد دل از ره، تو را چه اُفتادست؟",
        "explanation": "برو به کار خودت ای واعظ ، به من نصیحت کردن و سرم داد زدن برای چیست ؟ من دلباخته ام و این دل من است که از نظم و انتظام خارج شده یعنی حال عادی و طبیعی خود را از دست داده است . به تو چه رسیده است که این همه ملامتم می کنی و فریاد به سرم می زنی . از عاشقی و رسوایی من به تو چه زیانی می رسد و از این کار چه زحمتی به تو می رسد ."
      },
      {
        "text": "میان او که خدا آفریده است از هیچ / دقیقه‌ایست که هیچ آفریده نَگشادست",
        "explanation": "میان او که حق تعالی آن را از هیچ آفریده است . مسئله ای مشکل است که هیج مخلوقی از خلائق آن را فتح نکرده است . [ میان = کمر و وسط هر چیزی اما در اینجا منظور کمر است / دقیقه = یک شصتم ساعت است اما در اینجا عبارت از مسئلۀ مشکل می باشد / نگشادست = باز نکرده است ]"
      },
      {
        "text": "به کام تا نرساند مرا لبش، چون نای / نصیحتِ همه عالم به گوشِ من بادست",
        "explanation": "مادام که لب جانان مرا به کام چون نای نرساند . نصیحت تمام مردم دنیا در گوشم چون باد است . یعنی مادام که وصلت جانان برایم میسر نشود هر نوع پند و نصیحت در راه عشق موثر نمی شود . [ کام = در اینجا به معنی مراد آمده است ]"
      },
      {
        "text": "گدایِ کویِ تو از هشت خُلد، مستغنیست / اسیرِ عشقِ تو از هر دو عالم آزادست",
        "explanation": "گدای محلۀ تو از هشت خلد یا از هشت بهشت بی نیاز است و اسیر بندِ تو ، یعنی گرفتار زلفِ تو از دو عالم آزاد است . [ آزاد = حُر / گدا = فقیر و مفلس ]"
      },
      {
        "text": "اگر چه مستیِ عشقم خراب کرد ولی / اساسِ هستیِ من زان خراب، آبادست",
        "explanation": "اگر چه مستی عشق و سرخوشی آن خرابم کرد . اما بنیاد وجودِ من از آن خرابی ، آباد است . یعنی خرابی از عشق در حقیقت معموری است . [ اساس = بنیاد و پایه / آباد = معمور ، تازه و باطراوت ]"
      },
      {
        "text": "دلا مَنال ز بیداد و جورِ یار که یار / تو را نصیب همین کرد و این از آن دادست",
        "explanation": "ای دل از جور و ستم یار ناله مکن . زیرا که یار همین را نصیب تو کرده است و این خود از یار ، عدل محض است . با این که یار همین را نصیب تو کرده است و این را داده است . مراد این است ، هر چه یار به تو داده است چه عدل و چه ظلم ، آن عطیه محض و احسان است و شکایت از آن جایز نیست . [ بیداد = ظلم / در عبارت « و این داد است » جایز است دو معنا داشته باشد یکی به معنای عدل و دوم به معنای «داده» که «ها» رسمی آن حذف شده است ]"
      },
      {
        "text": "برو فَسانه مخوان و فُسون مدم حافظ / کز این فسانه و افسون مرا بسی یادست",
        "explanation": "برو ای حافظ ، افسانه های زائد مخوان و شعبده بازی در نیاور و افسون مَدَم یعنی به کارهای غیر ضروری مرتکب مشو . زیرا از این قبیل افسانه و افسون در خاطرم بسیار است . [ فسانه = مخفف افسانه است / فسون = مخفف افسون به معنای حیله و مکر و در اینجا به معنی زیر لب خواندن است ]"
      }
    ]
  },
  {
    "title": "غزل شماره ۳۶ حافظ",
    "verses": [
      {
        "text": "تا سرِ زلفِ تو در دستِ نسیم افتادست / دلِ سودازده از غُصه دو نیم افتادست",
        "explanation": "خطاب به معشوق می گوید : از وقتی که سرِ زلفِ تو به دست نسیم افتاده ، دلِ دیوانه از رشک دوپاره شده یعنی از وقتی که نسیم ، دست به زلفانت زده و آنها را پریشان و پراکنده کرده است . دلِ دیوانه از رشک و حسد و قساوت پاره پاره شده . [ نسیم = باد ملایم و معطر / سودا = یکی از چهار خلط است که وقتی بر طبیعت غالب شود منجر به جنون می گردد . مراد همان سوداوی است که مجازاََ سودا زده گفته است / دو نیم = دو نصفه ]"
      },
      {
        "text": "چَشمِ جادویِ تو خود عینِ سَوادِ سِحْر است / لیکن این هست که این نُسخه سَقیم اُفتادست",
        "explanation": "چشمِ جادوگرِ تو عیناََ مسودۀ سِحر است . یعنی هر سِحر که هست در آن تسوید شده و ثابت است اما این قدر هست که این مسوده سقیم واقع شده یعنی چشمت نسخۀ سِحر است اما صحیح نیست . یعنی نسخه مطابق اصل نیست بلکه عوضی است . حاص کلام این است که : چشمِ جادوگر و سیاهِ تو در عینِ حال خُمار هم هست . [ جادو = جادوگر ، سحاره / سواد سِحر = مسودۀ سِحری که انواع در آن تسویده شده است / سقیم = به دو معنا بکار رفته یکی به معنای بیمار و یکی هم به معنای عوضی ، نسبت به چشم بیمار است و نسبت به مسوده ، عوضی است ]"
      },
      {
        "text": "در خَمِ زلف تو آن خالِ سیه دانی چیست؟ / نقطهٔ دوده که در حلقه جیم افتادست",
        "explanation": "مصراع اول سوال است و مصراع دوم ، جواب آن : در چین و شکن زلفِ تو ، آن خالِ سیاه چیست ؟ نقطه مرکب است که در حلقه جیم واقع شده . یعنی خالی که در خمِ زلفِ جانان واقع شده ، شباهتِ کامل دارد به نقطه ای که در وسطِ دایره حرف «ج» باشد . [ خَم = انحنا / دوده = مرکب ]"
      },
      {
        "text": "زلفِ مشکینِ تو در گلشنِ فردوسِ عِذار / چیست؟ طاووس که در باغِ نعیم افتادست",
        "explanation": "زلفِ مشکینِ تو در عذار چون گلشن فردوست چیست ؟ طاووسِی که در باغِ بهشت است . زلفِ مشکین را به طاووس و عذار دوست را به باغِ بهشت تشبیه کرده است . [ فردوس = بُستان است و نامِ باغی در بهشت ولی در این بیت به معنی بهشت است / طاووس = مرغی است مشهور به شئامت ]"
      },
      {
        "text": "دلِ من در هوسِ رویِ تو ای مونس جان / خاکِ راهیست که در دستِ نسیم افتادست",
        "explanation": "ای مونسِ جان ، دلِ من از هوسِ بوی تو ، همدمش خاکِ راهی است که در پای نسیمِ باغ افتاده است . یعنی ای مونسِ جان ، دلِ من از حسرت و آرزوی تو به خاکِ راهی شبیه است که باد ، آن را یک دَم در جایی آرام نمی گذارد"
      },
      {
        "text": "همچو گَرد این تنِ خاکی نتوانَد برخاست / از سرِ کویِ تو زان رو که عظیم افتادست",
        "explanation": "این تنِ خاکی حتی قادر نیست چون گرد از زمین بلند شود از آن جهت که محکم افتاده است . حاصلِ کلام اینکه : این تن چون خاکِ ثقیل ، قادر نیست از سرِ کویت بلند شود زیرا که سخت محکم افتاده است . [ به جهت ضرورتِ قافیه «عظیم» را به جای «محکم» بکار برده است ]"
      },
      {
        "text": "سایهٔ قَدِّ تو بر قالبم ای عیسی دم / عکسِ روحیست که بر عَظمِ رَمیم افتادست",
        "explanation": "سایۀ قامت تو بر روی وجودِ من ، ای عیسی نَفَس ، عکس روحی است که به روی استخوانِ پوسیده افتاده است . خواجه ، وجودِ شریفِ خود را به استخوانِ پوسیده و سایۀ قامتِ جانان را به عکسِ روح تشبیه کرده و از این تشبیه لازم می آید که وجودِ جانان ، روح باشد و مرادش از ذکرِ نامِ حضرت عیسی (ع) احیای اموات توسط آن حضرت می باشد . [ عظم = استخوان / رمیم = پوسیده / عظمِ رمیم = استخوان پوسیده / یکی از معجزاتِ حضرت عیسی (ع) احیای اموات بوده است ]"
      },
      {
        "text": "آن که جز کعبه مُقامش نَبُد از یادِ لبت / بر درِ میکده دیدم که مُقیم افتادست",
        "explanation": "آن کس که غیر از کعبه مقامی نداشت . از ذکرِ لبِ تو دیدم که مقیمِ میخانه گشته . یعنی آن که از کمالِ زهد و صلاح ، تمام اوقات و ساعتش در مساجد و عبادتگاهها می گذشت . حالا از ذکرِ لبت دیدم که مجاور و مقیم میخانه گشته است ."
      },
      {
        "text": "حافظِ گمشده را با غمت ای یارِ عزیز / اتحادیست که در عهدِ قدیم افتادست",
        "explanation": "ای یارِ عزیز ، حافظِ گمشده با غمت اتحادی دارد که از عهدِ قدیم بسته است . یعنی کشیدنِ غمِ تو برایش از روزِ اول مقدّر شده است و به اختیار خودش نیست ."
      }
    ]
  },
  {
    "title": "غزل شماره ۳۷ حافظ",
    "verses": [
      {
        "text": "بیا که قصرِ اَمَل سخت سست‌بنیادست / بیار باده که بنیادِ عمر بر بادست",
        "explanation": "بیا که قصر آرزو و امید ، بسیار سست بنیاد است . نقداََ باده بیار که پایه و اساس عمر بر باد است . یعنی داشتن آرزوهای طولانی و نامحدود و پیوسته به فکر آینده با حیرت و تشویش روزگار گذراندن بی فایده است . زیرا به این عمرهای کوتاه اعتماد نیست .پس باده بیار تا نقد را از دست ندهیم و از فرصت موجود استفاده نماییم و خوش باشیم زیرا در عالَم ، خلود و بقا نیست . [ سخت = در لغت به معنی محکم است ولی در اینجا به معنی زیاده آمده / سست = بی دوام و غیر محکم / بنیاد = پایه و اساس ]"
      },
      {
        "text": "غلامِ همّتِ آنم که زیرِ چرخِ کبود / ز هر چه رنگِ تعلّق پذیرد آزادست",
        "explanation": "بندۀ همتِ آن کس هستم که در زیر این گنبد نیلی از هر چیزی که رنگِ تعلّق پذیرد آزاد است . یعنی هر چیزی از امور دنیوی که قابل تعلّق است پابند و علاقمندش نباشد . من غلام و بندۀ یک همچو شخص هستم . [ غلام = بنده و چاکر / کبود = رنگِ آبی مایل به نیلی / آزاد = حُر ، مقابل بنده ]"
      },
      {
        "text": "چه گویمت که به میخانه دوش مست و خراب / سروشِ عالَمِ غیبم چه مژده‌ها دادست",
        "explanation": "چه بگویمت که دیشب در میخانه در حالی که مستِ لایعقل بودم . فرشته عالَمِ غیب به من چه مژده ها داده است . مضمون مژده دو بیت بعدی است . [ مست خراب = مست لایعقل / سروش = فرشته / مژده ها = جمع مژده به معنی نویدها ]"
      },
      {
        "text": "که ای بلندنظر شاهبازِ سِدره‌نشین / نشیمن تو نه این کُنجِ محنت آبادست",
        "explanation": "مژده داد : ای سدره نشینِ شاهبازِ عالی نظر ، کنج این محنت آباد جایگاهِ تو نیست . یعنی این مقامِ سفلی لایق شأنِ تو نیست یا شایسته مقامِ تو نیست . [ سدره = مراد سدرهالمنتهی است / نشیمن = جایگاه و نیز محلی را که پرندگان و سایر حیوانات بیتوته می کنند / محنت آباد = صیغه مبالغه است به معنی جایی که با محنت و خرابی آباد شده است ]"
      },
      {
        "text": "تو را ز کنگرهٔ عرش می‌زنند صفیر / ندانمت که در این دامگه چه افتادست",
        "explanation": "مژده داد : از کنگرۀ عرش خطاب به تو صدا می زنند که در این دامگاهِ دنیا به تو چه رسیده است . یعنی مقامِ تو مقامِ ارواحِ قدس است و تو را به آن مقام دعوت می کنند و می گویند : نمی دانیم در این عالَمِ صغری چه چیز موجب شده که این قدر تثبت و تعلق خاطر نسبت به این عالَم پیدا کرده ای . مژده های سروش عالَمِ غیب همینجا تمام می شود . [ کنگره = نردۀ آهنی است که برای جلوگیری از افتادن به دورِ مناره و پل و حصار می کشند /  عرش = در لغت به معنی سقف است ولی در اصطلاح به فلکِ نهم عرش گویند که به آن فلک الافلاک و فلک اعظم نیز گویند / صفیر = آواز مرغ است / دامگه = مخفف دامگاه یعنی محلی که دام گسترده می شود ]"
      },
      {
        "text": "نصیحتی کنمت یاد گیر و در عمل آر / که این حدیث، ز پیرِ طریقتم یادست",
        "explanation": "به محضِ تمام شدن مژده های عالَمِ غیب ، خواجه می فرماید : پندی می دهمت آن را از من یاد بگیر و به مرحلۀ عمل آر که من این نصیحت را از پیرِ طریقت به خاطر دارم . یعنی من آن را حفظ کردم و به مرحلۀ عمل آوردم . پس تو هم حفظش کن و به آن عمل کُن . مضمونِ نصیحت بیت بعد است ."
      },
      {
        "text": "غمِ جهان مخور و پندِ من مَبَر از یاد / که این لطیفهٔ عشقم ز رهروی یادست",
        "explanation": "غم دنیا را مخور و نصیحت مرا از خاطرت زائل مکن . زیرا این لطیفۀ عشق را من از یک سالک به خاطر دارم . مراد از لطیفۀ عشق ، مضمونِ بیت بعدی است . [ رهرو = سالک ]"
      },
      {
        "text": "رضا به داده بده وز جبین گره بگشای / که بر من و تو دَرِ اختیار نگشادست",
        "explanation": "به آنچه به تو داده شده راضی باش و گره پیشانی را هم باز کن زیرا به روی من و تو درِ اختیار باز نشده است . یعنی آنچه خداوند به تو داده راضی و قانع باش و از ناسازگاری روزگار ، گره بر ابرو و پیشانی مفکن .زیرا زمام اختیار را به دست من و تو نداده اند . بلکه اختیار در دستِ خداوند است و هر چه در روزِ ازل تقدیر کرده همان خواهد شد . پس غم و غصه فایده ندارد . [ داده = در این بیت به معنای داده شده / جبین = دو طرف پیشانی که به سرِ زلف می رسد / گره = در لغت به معنی عِقد است ولی در اصطلاح به چینِ ابرو اطلاق می شود ]"
      },
      {
        "text": "مجو درستیِ عهد از جهانِ سست‌نهاد / که این عجوز، عروسِ هزار دامادست",
        "explanation": "از این جهانِ بی اعتبار و فرومایه انتظار وفا و نکوعهدی نداشته باش زیرا که این عجوز ، عروس هزار داماد است . حاصل کلام اینکه : اگر چند روزی دنیا بر وفق مرادت باشد و به مقتضای میلت بچرخد . تصور می کنی که با تو عهد و پیمان بسته است که همیشه بر وفق دلخواهِ تو باشد . هرگز به عهد و پیمان او اعتماد مکن که سخت بد عهد و بی اعتبار است و فرومایه . زیرا که این عجوزۀ مکارۀ غداره به نکاح هزاران دامادِ چون تو درآمده و عروسش شده اما در عقد و نکاحِ هیچیک قرار نگرفته است . [ عجوزه = زن خیلی پیر / نهاد = خلقت و طبیعت ]"
      },
      {
        "text": "نشان عهد و وفا نیست در تبسّمِ گل / بنال بلبل بی‌دل که جای فریادست",
        "explanation": "در تبسمِ گل یعنی در شکفتن گل نشانۀ عهد و وفا نیست . پس ای بلبلِ عاشق بنال که جای فریاد و فغان است . یعنی گل که معشوقۀ تو است عهد و وفا ندارد و بلکه سریع الزوال هم هست و پنج شش روز بیش عمر نمی کند و به دنبالِ این وصال بسیار کوتاه ، هجران و فراق یک ساله است . واقعاََ جایِ نالیدن است پس بنال . [ تبسم = لبخند زدن / تبسمِ گُل = شکفتن گل ]"
      },
      {
        "text": "حسد چه می‌بری ای سست‌نظم بر حافظ؟ / قبولِ خاطر و لطفِ سخن خدادادست",
        "explanation": "ای سست نظم ، به نظمِ حافظ حسد می ورزی . یقین بدان که در سرودن شعر خوب و محکم جرم و جنایتی متوجه او نمی شود . بلکه سخن لطیف و حُسنِ اثرش در خاطرها یک موهبتِ الهی است . یعنی هر چیز خوب را خدا می دهد . به من هم این قریحه و ذوق را خدا داده است . [ حسد = زوال نعمت کسی را خواستن / خداداد = عطیه خدایی ]"
      }
    ]
  },
  {
    "title": "غزل شماره ۳۸ حافظ",
    "verses": [
      {
        "text": "بی مِهرِ رُخَت روزِ مرا نور نماندست / وز عمر، مرا جز شبِ دیجور نماندست",
        "explanation": "بدون خورشیدِ رُخت ، روز من دیگر روشنایی و نور ندارد . یعنی روزم چون شب تار است و از عمرم هم جز شبِ تاریک چیزی برایم باقی نمانده است . یعنی در فراقِ جانان ، عالَم در نظرم تیره و تار است . [ مهر = در این بیت به معنای خورشید است / دیجور = تاریک ]"
      },
      {
        "text": "هنگامِ وداعِ تو ز بس گریه که کردم / دور از رخِ تو، چشمِ مرا نور نماندست",
        "explanation": "هنگامی که وداع می کردی از بس گریه کردم . از کثرت گریه ، دور از رُخِ تو چشمم بی نور شده است . یعنی خداوند رُخِ تو را از بی شدن محافظت کند . چشم من که از بسیاریِ گریه کم نور شده است . [ هنگام = وقت / وداع = تودیع / دور از رِخِ تو = این عبارت را در مقام دعا گویند ، دور از دوستان ]"
      },
      {
        "text": "می‌رفت خیالِ تو ز چشمِ من و می‌گفت / هیهات از این گوشه که معمور نماندست",
        "explanation": "خیالت که داشت از چشمم می رفت می گفت : حیف از گوشۀ چون این که خراب شده است . یعنی سلامت و رونق خود را از دست داده است . حاصل کلام اینکه : چشمم از بسیاری گریه و این سیل اشک خراب شد و خیالت نتوانست در جای غیرِ آباد قرار بگیرد . پس کوچ کرد و رفت و در خالی که می رفت ، می گفت : افسوس که گوشۀ لطیفی چون این خراب شده است . [ معمور نمانده است = خراب شده است ]"
      },
      {
        "text": "وصلِ تو اَجَل را ز سرم دور همی‌داشت / از دولتِ هجرِ تو کنون دور نماندست",
        "explanation": "وصل تو مرگ را از من دور کرده بود اما از دولت فراقت حالا دیگر اجل از من دور نیست . یعنی مرگم نزدیک شده . حاصل اینکه : من زندۀ وصلِ تو بودم حالا که دیگر وصلت برایم میسر نیست و من مبتلا به هجرانت گشته ام پس مرگ برایم لازم است . [ اجل = مدّتِ هر چیز / دور نمانده است = نزدیک است ]"
      },
      {
        "text": "نزدیک شد آن دم که رقیب تو بگوید / دور از رُخَت این خستهٔ رنجور نماندست",
        "explanation": "وقت آن است که رقیب گوید : دور از تو آن خستۀ رنجور دیگر زنده نیست یعنی مرده است . [ نزدیک = در این بیت به معنای یقین است / دَم = وقت / دور از دَرت = این عبارت هم در مقام دعا آمده ]"
      },
      {
        "text": "صبر است مرا چارهٔ هجرانِ تو لیکن / چون صبر توان کرد که مقدور نماندست؟",
        "explanation": "چارۀ هجران تو برایم صبر است . یعنی در هجران تو به جز صبر چاره ای ندارم . اما چگونه می توانم صبر کنم که مقدور نمانده است . حاصل کلام : چارۀ هجران صبر می باشد اما برای صبر کردن مجالی نمانده است ."
      },
      {
        "text": "در هِجرِ تو گر چشمِ مرا آبِ روان است / گو خونِ جگر ریز که معذور نماندست",
        "explanation": "در فراق تو اگر آب چشم من یعنی اشکِ چشمم تمام شود . به طریق خطاب عام می گوید : بگو خون جگر بریز که جای عذر نمانده است . یعنی برای ریختن خونِ جگر هیچ گونه جای عذری باقی نمانده است و باید ریخت ."
      },
      {
        "text": "حافظ، ز غم از گریه نپرداخت به خنده / ماتم زده را داعیهٔ سور نماندست",
        "explanation": "حافظ ، از غم و غصه و گریه ، مقید خنده نشد . زیرا کسی که عزادار باشد . برای او جای شادی و سرور نمی ماند . یعنی برای حافظ ، باعثِ سرور نمانده است .  یعنی حافظ از کثرت غم و غصه در حکم ماتم زده ای است که هیچگونه شادی و سرور برای او مفهوم ندارد . [ نپرداخت = مقید نشد / ماتم زده = عزادار / داعیه = باعث / سور = جشن ، در اینجا یعنی شادی ]"
      }
    ]
  },
  {
    "title": "غزل شماره ۳۹ حافظ",
    "verses": [
      {
        "text": "باغِ مرا چه حاجتِ سرو و صنوبر است؟ / شمشادِ خانه‌پرورِ ما از که کمتر است؟",
        "explanation": "باغ خاطر من چه احتیاج به سرو و صنوبر دارد . یعنی احتیاج ندارد . شمشاد سایه پرور ما یعنی جانانِ ما از که کمتر است یعنی از که سَر نیست ؟ حاصل کلام : جانان ما از سرو و صنوبر اعلاتر است و تا وقتی او هست به سرو و صنوبر ، چه کسی توجه می کند . [ صنوبر = نام درختی از ردۀ کاج ها / شمشاد = نوعی درخت است ]"
      },
      {
        "text": "ای نازنین ‌پسر، تو چه مذهب گرفته‌ای؟ / کت خونِ ما حلال‌تر از شیرِ مادر است",
        "explanation": "ای پسر نازنین تو چه مذهب پیش گرفته ای که خون ما به تو حلال تر از شیر مادر است . یعنی ریختن خون عشاق به چه جهت به تو حلال تر از شیر مادر است . [ نازنین = کسی که خیلی ناز دارد ]"
      },
      {
        "text": "چون نقشِ غم ز دور بِبینی شراب خواه / تشخیص کرده‌ایم و مداوا مقرّر است",
        "explanation": "وقتی که از دور صورتِ غم را می بینی ، برای علاجِ آن شراب بخواه . چون ما تشخیص داده ایم که علاجِ قطعی این مرض در خوردن شراب است . یعنی شراب ، صابونِ غم است . هربار که دلت از جایی تنگ شود علاجِ آن شراب است . [ مداوا = علاج و دوا ]"
      },
      {
        "text": "از آستانِ پیرِ مغان، سر چرا کشیم؟ / دولت در آن سرا و گشایش در آن در است",
        "explanation": "از آستان پیر مغان برای چه اعراض کنم و یا برای چه با آن مخالف باشم . چون که دولت در این خانه و هر گونه مراد در این در حاصل می شود . یعنی آستان پیر مغان را برای چه ترک کنم و کجا روم ؟ زیرا هر مرادی که می طلبم در همین جا برآورده می شود . چون این آستان فیض بخش است و به هر کس نسبت به استعدادش فیض می رساند و بلکه هم فیض اش نسبت به همه مساوی است . [ گشایش = فتح باب ]"
      },
      {
        "text": "یک قِصّه بیش نیست غمِ عشق، وین عجب / کز هر زبان که می‌شنوم، نامکرّر است",
        "explanation": "غم عشق جانان از یک قصه بیشتر نیست . تعجب این جاست که از هر کسی که می شنوم غیر مکرر است . یعنی هر کس یک نوع بیان می کند . یعنی جانان یک ذاتِ شریف است اما عشاق بی حد و حسابند پس هر عاشق ، غم جانانه را به نحوی بیان می کند . زیرا جانان با هر کدام از عشاق به یک نوع معامله می کند که با دیگری به آن نحو نمی کند . یعنی به همان نسبت که عشاق بی حد و بی پایانند . تجلّیات جانان هم بی حد می باشد . پس به هر عاشق بر حسب مشرب و استعدادش تجلّی می کند و همین امر سبب می شود که قصص غمِ جانان نامکرر است ."
      },
      {
        "text": "دی وعده داد وصلم و در سر شراب داشت / امروز تا چه گوید و بازش چه در سر است",
        "explanation": "دیروز در حالی که هنوز مست بود به من وعدۀ وصل داد . عجبا امروز چه گوید و در سر چه خیال و چه فکر و چه نقشه دارد . یعنی دیروز در حالیکه مست بود به من وعدۀ وصل داد اما وعده و قرار او قابل اعتماد و اعتبار نیست . زیرا یک سر و هزار سودا دارد ."
      },
      {
        "text": "شیراز و آبِ رکنی و این بادِ خوش نسیم / عیبش مکن که خالِ رُخِ هفت کشور است",
        "explanation": "شیراز را با آن آبِ رکنی و با آن نسیمِ معطرش عیب مکن که آبِ رُخِ هفت کشور است . یعنی شیراز را با این دو امتیاز که دارد عیب مکن که آب رویِ تمام ممالک است و عیب گیری از آن تعیب از همه ممالک عالم است ."
      },
      {
        "text": "فرق است از آبِ خِضر که ظُلمات جای او است / تا آبِ ما که مَنبَعش الله اکبر است",
        "explanation": "فرق است بین آب حیات که جایش در ظلمات است با آب رکن آباد که محل آن ، تپۀ الله اکبر است . پس لازم است که میانِ این دو فرق باشد . [ منبع = محلی را که آب از زیرِ زمین می جوشد و خارج می شود ]\n\n \n\n_ مراد از آبِ ما ، آبِ رکن آباد است . وجه تسمیۀ این آب ، سید رکن الدین است که در اطراف منبع این آب ، بناها و صف ها ساخته است . سابقاََ رسم بود هر کس که جایی را آباد می کرد و رونقی به آن می بخشید . آنجا را به نام آن شخص نسبت می دادند مثلا می گفتند فلان آباد . وجه تسمیۀ تپۀ الله اکبر این است که ، شهر شیراز در دامنۀ تپۀ مذکور قرار گرفته و هر کس که از جانب همدان بیاید تا به بالای تپه نرسد نمی تواند شهر را رویت کند . همین که به بالای تپه رسید به محض دیدن شهر بی اختیار کلمه الله اکبر را بر زبان می راند . به هین دلیل به تپه الله اکبر موسوم شد ."
      },
      {
        "text": "ما آبرویِ فقر و قناعت نمی‌بریم / با پادشه بگوی که روزی مقدّر است",
        "explanation": "ما آبروی فقر را نمی بریم به پادشاه بگو که رزق هر کس مقدر است . یعنی ما آستان فقر و قناعت را ترک نمی کنیم و به درِ اکابر نمی رویم . زیرا می دانیم که خداوندِ تعالی رزاق مطلق است و روزیِ هر کس را در روزِ ازل ، مقدّر و معین کرده است . پس نه با اهمال کم شود و نه با کوشش زیاد گردد . بنابراین تملّق و تبصبص از پادشاهان و بزرگان برای خاطرِ مال دنیا ، محضِ خطا و اشتباه است . [ مقدّر = معیّن / قناعت = راضی شدن به قسمت ازلی / روزی = رزق ]"
      },
      {
        "text": "حافظ چه طُرفه شاخ نباتیست کِلکِ تو / کش میوه دلپذیرتر از شهد و شکّر است",
        "explanation": "ای حافظ قلم تو ، شاخه نبات عجیبی است که میوه اش شیرین تر و مطبوع تر از شهد و شکر است . یعنی لذّت و صفایی که قلمت دارد در شهد و شکر نیست . [ طرفه = عجیب / کلک = قلم / دلپذیر = مورد پسند دل / شهد = عسل مومدار ]"
      }
    ]
  },
  {
    "title": "غزل شماره ۴۰ حافظ",
    "verses": [
      {
        "text": "اَلمِنَّةُ لِلَّه که درِ میکده باز است / زان رو که مرا بر در او رویِ نیاز است",
        "explanation": "منت خدا راست که درِ میخانه باز است از آن رو که رویِ نیازم بر آن در است . یعنی به سبب مفتوح بودن درِ میکده ، ممنونِ خداییم . زیرا مرادِ ما همان باز بودن درِ میکده است به جهت اینکه حاجت مان در آن در برآورده می شود . حاصل کلام : چون روی نیازم به درِ میکده است پس مفتوح و گشاده بودنش بر وفقِ مرادمان می باشد . یعنی به واسطۀ درِ میکده ها ، خدا را شکر می کنیم ."
      },
      {
        "text": "خُم‌ها همه در جوش و خروشند ز مستی / وان می که در آن جاست حقیقت نه مَجاز است",
        "explanation": "از شدتِ مستی عشق و محبت ، عشاقِ جانان همگی در جوش و خروشند و آن می که در آن خُم ها است یعنی آن عشق و محبتی که آنها دارند عشق حقیقی است نه مجازی . حاصل کلام : جوش و خروشی که آنها دارند . کیفیت بادۀ حقیقت است نه کیفیت بادۀ مجازی ."
      },
      {
        "text": "از وی همه مستی و غرور است و تَکَبُر / وز ما همه بیچارگی و عجز و نیاز است",
        "explanation": "آنچه از جانان ظاهر می شود تماماََ مستی و خروش و تکبر است و آنچه از ما دیده می شود سراسر بیچارگی و عجز و نیاز است . یعنی آنچه از جانان به ظهور می رسد استغنا و تکبر است و آنچه از ما دیده می شود بیچارگی و خواری و نامرادی است زیرا آن لایق جانان و این شایسته ما است ."
      },
      {
        "text": "رازی که بَرِ غیر نگفتیم و نگوییم / با دوست بگوییم که او محرمِ راز است",
        "explanation": "سِرّی که پیشِ مردم نگفتیم و هرگز نمی گوییم . آن را به دوست بگوییم زیرا دوست محرمِ راز است . خلاصه اینکه : رازی را که به کسی نگفته ایم به دوست می گوییو ."
      },
      {
        "text": "شرحِ شِکَنِ زلفِ خَم اندر خَمِ جانان / کوته نتوان کرد که این قِصه دراز است",
        "explanation": "شرح زلف های مجعد و پر چین و شکن جانان را نمی شود خلاصه کرد . این قصه طولانی است و خلاصه نمی شود کرد . یعنی شرح آن احتیاج به تطویل دارد . کلمات دراز و کوتاه از نوع تضاد می باشد ."
      },
      {
        "text": "بارِ دلِ مجنون و خَمِ طُرِّهٔ لیلی / رخسارهٔ محمود و کفِ پایِ ایاز است",
        "explanation": "اضطراب خاطر مجنون با خمِ طرۀ لیلی است و روی سلطان محمود با پای ایاز است . یعنی آن دو متلازم اند . یعنی مجنون که عاشق است پس بلا و مشقت از لیلی برایش لازم است و محمود اگرچه پادشاه و ایاز بندۀ او است اما مقتضای عشق آن است که معشوق در ناز و عاشق در نیاز باشد ."
      },
      {
        "text": "بردوخته‌ام دیده چو باز از همه عالم / تا دیدهٔ من بر رُخِ زیبایِ تو باز است",
        "explanation": "از تمام عالَم چون باز چشم پوشیده ام . یعنی چشم بر هم نهاده ام از وقتی که چشمم به روی زیبای تو باز شده یعنی از وقتی که تو را دیدم و دل به تو دادم . دنیا در چشمم تار گشته ، زیرا مقتضای عشق همین است . [ بردوخته = بر هم نهاده / زیبا = جمیل و قشنگ / باز = در مصراع اول به معنی مرغ شکاری و در مصراع دوم به معنی گشاده است ]\n\n_ برای اینکه باز دست آموز شود اینطور تعریف کرده اند : پلک چشمان او را می دوزند و بعد از چند روز قسمتی از چشمش را باز کرده و در کف دست به او غذا می دهند و هر روز شکافِ چشمش را بیشتر می کنند و به همان منوال غذا می خورانند . به این ترتیب دست آموزش می کنند ."
      },
      {
        "text": "در کعبهٔ کویِ تو هر آن کس که بیاید / از قبلهٔ ابرویِ تو در عینِ نماز است",
        "explanation": "هر کس که به کعبۀ کوی تو داخل شود از قبلۀ ابرویت در حال نماز است . حاصل کلام : کویت ، کعبه و ابرویت ، قبلۀ و محراب عشاق است پس کسی که به کوی تو داخل شود . همان به کعبه داخل شده و کسی که به ابرویت توجه کند همان به قبله توجه کرده است ."
      },
      {
        "text": "ای مجلسیان، سوزِ دلِ حافظِ مسکین / از شمع بپرسید که در سوز و گداز است",
        "explanation": "ای یاران مجلسی ، سوز دلِ حافظ را از شمع سوال کنید که در سوز و گداز است . یعنی حال دردمند را اهلِ درد می داند ."
      }
    ]
  },
  {
    "title": "غزل شماره ۴۱ حافظ",
    "verses": [
      {
        "text": "اگر چه باده فَرَح بخش و باد گُل‌بیز است / به بانگِ چَنگ مخور مِی که مُحتَسِب تیز است",
        "explanation": "اگر چه باده فرح می بخشد و باد ، گل افشانی می نماید . یعنی فصلِ بهار است و زمان رونق و طراوت آن . اما با آواز چنگ و چغانه ، شراب مخور . یعنی شراب را بی سر و صدا بنوش که محتسب خیلی خشمگین و سختگیر است . حاصل کلام : اگر چه موسم باده نوشی است لیکن برای در امان بودن از خشم محتسب باده را مخفی باید خورد . [ فرح بخش = فرح بخشنده / گلبیز = در لغت یعنی الک کننده گل ولی در اصطلاح یعنی ریزندۀ گل / مخور = در اینجا یعنی منوش / محتسب = مأمور نهی از منکرات / تیز = به معنی بُرنده ولی در اینجا به معنی سختگیر ]"
      },
      {
        "text": "صُراحی‌ای و حریفی گَرَت به چَنگ افتد / به عقل نوش که ایام فتنه‌ انگیز است",
        "explanation": "اگر یک صراحی باده با یک مصاحب باده یعنی محبوبی به دستت افتد . از روی عقل بنوش که ایام فتنه انگیز است . یعنی زمانِ احتیاط است و وقتِ باده نوشی نیست . زیرا شرب خمر ممنوع شده و هر که بخورد سنگسارش می کنند و به خصوص کسی که افراط در شرب خمر نماید به قلعه ابوفر واقع در مصر تبعیدش می کنند . [ به عقل نوش = مرادش این است که تا عقل در سرت هست و مستِ لایعقل نشدی از مجلس باده بلند شو و گرنه گرفتار می شوی / حریفی = حریف دو معنی دارد . یکی هم پیشه و همکار و دومی مصاحب باده / فتنه انگیز = فتنه بر پا کننده / ابوفر = شهر کوچکی است در اسکندریه مصر ، کنار مدیترانه ]"
      },
      {
        "text": "در آستینِ مُرَقَع پیاله پنهان کن / که همچو چشمِ صُراحی زمانه خونریز است",
        "explanation": "پیاله را در آستین خرقه پنهان کن تا کسی نبیند . زیرا چون چشمِ صراحی زمانه خونریز است . حاصل کلام : باده نوشی خود را به کسی بروز مده و مواظب باش که کسی باده نوشی تو را حِس نکند که صوفیان را بدنام و رسوا می کنی . [ مرقع = خرقه پاره پاره و وصله دار را گویند که بعضی از هندی ها می پوشند ولی در اینجا مطلقِ خرقه صوفیان می باشد . به این وسیله به صوفیان تعریض می کند . مراد صوفیان مرآئی است / چشم صراحی = مراد دهانۀ صراحی است که باده از آن می ریزد / خونریز = خون ریزنده ]"
      },
      {
        "text": "به آبِ دیده بشوییم خِرقه‌ها از می / که موسمِ وَرَع و روزگارِ پرهیز است",
        "explanation": "لکه های باده خرقه هایمان را با اشک چشم بشوییم . یعنی از باده نوشی هایی که در زان گذشته کرده ایم پشیمان شویم و توبه نماییم و آنقدر اشک بریزیم تا لکه های شرابی که در خرقه ها است . تماماََ تمییز شود و پاک گردد . زیرا موسم ورع و زمان پرهیز است . تعریض به صوفیان مرآئی است . [ این غزل در زمان سلطنت دلشاد خاتون گفته شده که شرب خمر و سایر مناهی را به حدی قدغن کرده بود که حتی مخالفینِ دستوراتِ خود را با انواع عقوبت می کشت ]"
      },
      {
        "text": "مجوی عیشِ خوش از دورِ باژگونِ سِپِهر / که صاف این سر خُم جمله دُردی آمیز است",
        "explanation": "از این دورِ واژگونه سپهر ، زندگی مرفه مخواه . یعنی از فلک یک زندگی راحت که توأم با ذوق و صفا باشد طلب مکن . زیرا صافی سرِ این خُم دُردآمیز است . یعنی ذوق و صفایش با بلا و محنت توأم می باشد . حاصل کلام : در عالَم هیچ خوشی بدون تکدر و هیچ شیرینی بدون رنج و هیچ گل بی خار وجود ندارد . زیرا ضد هر چیز از او منفک نمی شود . [ در این بیت فلک به یک خُمِ وارونه تشبیه شده است / باژگون = سرازیر و وارونه / صاف = قسمت بالای شراب را گویند ، صافی / دُرد = آن قسمت از شراب که زیر صافی است ، ته نشین شراب / دُردآمیز = آمیخته شدن با دُرد ، وقتی خُم سرازیر شود ، صافی نیز دُردآمیز می شود ]"
      },
      {
        "text": "سپهر بر شده پرویزنی‌ست خون افشان / که ریزه‌اش سر کَسری و تاجِ پرویز است",
        "explanation": "آسمان بلند و رفیع ، مردان بزرگ تاریخ را کشته و کشته های خود را غربال می کند و خونشان را به هر سو می افشاند . که سر انوشیروان و تاج خسرو پرویز به مثابۀ دانه های خرد و ریزی هستند که از سوراخهای آن فرو می ریزد . یعنی در جایی که فلک از اکابر و اعاظم و سلاطین چشم نمی پوشد و بی پروا می کشدشان پس با سافل و اساغر چه اعتبار . حاصل این که نه کبیر و نه صغیر از چنگِ هلاکت او مصون نمی ماند . [ سپهر = فلک / برشده = مرتفع / پرویزن = الک و غربال / خون افشان = پاشندۀ خون / کسری = در اینجا مراد ، پرویز پسر هرمز بن نوشیروان و نیز ممکن است خودِ نوشیروان باشد ]"
      },
      {
        "text": "عراق و فارس گرفتی به شعرِ خوش حافظ / بیا که نوبتِ بغداد و وقتِ تبریز است",
        "explanation": "ای حافظ با اشعار دلنشین خود ، عراق و فارس را تسخیر کردی . بیا که حالا دیگر وقتِ تسخیر بغداد و فتح تبریز است . حاصل اینکه تمام عالَم را با شعر لطیف خود مسخر کردی . [ منظور از عراق ، در این شعر ، عراقِ عجم است که اصفهان می باشد و منظور از فارس ، شیراز است ]"
      }
    ]
  },
  {
    "title": "غزل شماره ۴۲ حافظ",
    "verses": [
      {
        "text": "حالِ دل با تو گفتنم، هوس است / خبرِ دل شِنُفتَنَم، هوس است",
        "explanation": "هوس می کنم که حالِ دلم را برای تو تعریف کنم و خیلی مایلم که حال و احوال دل را از تو بشنوم . یعنی خبر دل را از تو بگیرم . حاصل کلام : دل از دستم رفته ، در دامِ زلف تو قرار گرفته است . حالا هوس دارم که این را به تو بگویم و از تو احوال و اخبار آن را بشنوم ."
      },
      {
        "text": "طَمَعِ خام بین که قِصهٔ فاش / از رقیبان نَهُفتَنَم، هوس است",
        "explanation": "ببین خام طمعی تا چه حد است که هوس می کنم قصۀ مشهور یعنی داستان عشق و محبت جانان را از رقبا پنهان نمایم . [ طمع خام = طمعی که وجود پیدا نمی کند ]"
      },
      {
        "text": "شبِ قدری چنین عزیزِ شریف / با تو تا روز خُفتنم، هوس است",
        "explanation": "در یک همچو شبِ قدری عزیز و شریف ، هوس دارم که با تو تا صبح بخوابم . یعنی خوابیدن را با تو آرزو می کنم ."
      },
      {
        "text": "وه که دُردانه‌ای چنین نازک / در شبِ تار سُفتنم، هوس است",
        "explanation": "آه که آرزو دارم چنین دُردانۀ لطیف را در شبِ تاریک سوراخ نمایم . یا سوراخ کردن چنین دُردانۀ لطیف در شبِ تاریک آرزوی من است . یعنی هوس دارم این غزل چون گرهر را شب هنگام بگویم . شعرا سفتن را به کنایه از گفتن بکار برده است . چنان که خواجه می فرماید :\n\nغزل گفتی و دُر سفتی بیا و خوش بخوان حافظ / که بر نظم تو افشاند فلک عقد ثریا را\n\nشعرا ، اشعار خود را هنگام شب می سرایند . از آن جهت است که خواجه به شبِ تار اختصاص داده است ."
      },
      {
        "text": "ای صبا امشبَم مَدَد فرمای / که سحرگه شکفتنم، هوس است",
        "explanation": "برای گفتن شعر لطیف در اینگونه بحرِ لطیف ، از فیض رحمانی استمداد کرده و می فرماید : ای صبا امشب به من مدد فرما یعنی کمکم کن و نیرو عطا کن که وقتِ سحر ، هوسِ شکفتن دارم . حاصل معنی : امشب به من کمک کن که یک غزل لطیف بگویم و سحرگاه آن را برای سخن شناسان بخوانم و خندان و شادان شوم . [ صبا = در اینجا مراد فیض رحمانی است / شکفتن = باز شدن ]"
      },
      {
        "text": "از برای شَرَف به نوُکِ مژه / خاکِ راهِ تو رفتنم، هوس است",
        "explanation": "برای کسب شرف ، آرزو دارم به نوکِ مژگان خاکِ راهت را بروبم . یعنی برای اکتساب دولت و اجتلاب عزت ، آرزو دارم راههایی که تو در آن قدم زده ای با اشکِ چشمم آبیاری نمایم . [ شرف = رفعت / رُفتن = جاروب کردن ]"
      },
      {
        "text": "همچو حافظ به رَغمِ مُدَعیان / شعرِ رندانه گفتنم، هوس است",
        "explanation": "به کوری چشم دشمنان ، آرزو دارم چون حافظ ، اشعار رندانه بگویم . و یا مثلِ حافظ برای به خاک مالیدن دماغ دشمنان ، آرزو دارم شعر رندانه بگویم . [ مدعیان = دشمنان / رغم = در لغت یعنی دماغ کسی را به خاک مالیدن ولی در این قبیل موارد به معنای کوری بکار رفته است / شعر رندانه = شعری که شاعر پیام خود را به گوشه و کنایه برساند ]"
      }
    ]
  },
  {
    "title": "غزل شماره ۴۳ حافظ",
    "verses": [
      {
        "text": "صَحنِ بُستان ذوق بخش و صحبتِ یاران خوش است / وقتِ گل خوش باد کز وی وقتِ میخواران خوش است",
        "explanation": "صحنِ بُستان شادی می دهد و صفا می بخشد ، صحبتِ یاران هم خوش است . وقت و حال گل خوش باشد زیرا قدوم او سبب خوشی و خوشحالی میخواران است . یعنی موسم گل در فصلِ بهار است و در همین فصل است که باده بیشتر و زیادتر خورده می شود . چنانکه خواجه فرموده است :\n\nنگویمت که همه سال مِی پرستی کُن / سه ماه مِی خور و نه ماه پارسا می باش\n\nعارفان فرموده اند : مرادِ خواجه از ذکرِ سه ماه ، فصلِ بهار است . که وقت و حالِ میخواران در فصلِ بهار خوش باشد . زیرا در این فصل خوردن باده بسیار مطبوع است و باده نوشان با رغبت ، آن را می نوشند . پس دعای خیر در بارۀ گل لازم است .  [ صحن بُستان = مراد وسط بستان است / ذوق بخش = ذوق بخشنده ]"
      },
      {
        "text": "از صبا هر دم مشامِ جانِ ما خوش می‌شود / آری آری طیبِ اَنفاسِ هواداران خوش است",
        "explanation": "از صبا هر نفس ، مشامِ جان ما خوشبو می شود یعنی از انفاسِ طیبه اش مشامِ جانِ ما معطر می گردد . آری آری بوی انفاسِ هواداران خوش می شود . حاصل کلام : طیبِ انفاسِ احباب خوش است . صبا هم هوادار و دوست است که از کوی جانان بلکه از نفسِ جانان اخبار می رساند . پس با هم ، نفسش خوش باشد که در واقع هوادار است . [ صبا = در لغت وقتی شب و روز برابر باشد . بادی که از سمتِ مشرق می وزد صبا گویند / هوادار = صاحب محبت ، دوستدار ]"
      },
      {
        "text": "ناگشوده گُل نِقاب، آهنگِ رحلت ساز کرد / ناله کن بلبل که گلبانگِ دل اَفکاران خوش است",
        "explanation": "گل هنوز نقاب خود را باز نکرده قصدِ ارتحال دارد یعنی آمادۀ کوچ کردن شده . حاصل مقصود : گل هنوز نشکفته یعنی در حالیکه هنوز غنچه است می چیندش . پس ای بلبل ناله کن که فریاد عاشقانِ دلفکار خوش است . یعنی موثر و سوزناک است چون گرفتار هجران و فراق جانان می باشد . [ ناگشوده = ناشکفته / آهنگ = قصد / رحلت = کوچ کردن / ساز کرد = آماده کرد / دل افکاران = جمع دل افکار به معنی کسی که خاطرش مجروح باشد ]"
      },
      {
        "text": "مرغِ خوشخوان را بشارت باد کاندر راهِ عشق / دوست را با نالهٔ شب‌های بیداران خوش است",
        "explanation": "مژده باد بر مرغِ خوشخوان که از ناله و فریاد عشاقی که در راهِ عشق ، یعنی در طریق مودت و محبتِ جانان ، شب ها بیدار مانده و ناله و فریاد می کنند ، به ذوق و حال می آید یعنی از نالۀ شبگیر بیداران خوشحال است . زیرا نالۀ شبگیر اهلِ درد موثر و سوزناک است . [ بشارت = مژده / دوست را = برای دوست / بیداران = جمع بیدار ، کسی که شب را تا صبح نخوابیده ]"
      },
      {
        "text": "نیست در بازارِ عالَم خوشدلی ور زان که هست / شیوهٔ رندی و خوش باشیِ عیاران خوش است",
        "explanation": "در بازارِ عالَم ، خوش دلی و فراغت دل وجود ندارد . یعنی در دنیا کسی پیدا نمی شود که فارغ بال و آسوده حال زندگی نماید و اگر هم آدم خوش دل پیدا شود . پیشه اش رندی و خوشباشی عیاران است . [ خوش دلی = خوش دل ، کسی را گویند که غم و غصه به دلش راه ندهد / ور = مخفف واگر / زآن = مخفف از آن / رند = باده نوش / خوشباش = کسی که غم و غصه نخورد و خوش زندگی کند / عیار = در لغت کسی را گویند که زیاد در حرکت بوده و دائماََ در حالِ رفت و آمد باشد . اما در اصطلاح کسی را گویند که بسیار عاقل باشد و از زیادی عقل بی پروا بوده و به اعتبارات جرئیه که مردم مقیدند او هرگز مقید نیست ]\n\nدر این دنیا کسی بی غم نباشد / اگر باشد بنی آدم نباشد"
      },
      {
        "text": "از زبانِ سوسنِ آزاده‌ام آمد به گوش / کاندر این دِیرِ کهن، کارِ سبکباران خوش است",
        "explanation": "از زبان سوسن آزاده به گوشم رسید که می گفت : در این دیر کُهن یعنی در این دنیا ، کارِ سبکباران بهتر است . یعنی آنان که از تعلقِ دنیوی مجردند کارشان بهتر است . چنانکه درختِ سرو و سوسن به واسطۀ آزاد بودن از تعلق بار و حاصل دائماََ تر و تازه اند . [ زبان سوسن = مراد برگهای سوسن است ]\n\n_ شعرا سوسن و سرو را به آزادگی وصف می کنند . زیرا اینها در سراسر سال تر و تازه بوده و همیشه سرسبزند . نه مثل سایر درختان و نباتات که گاهی سبز و زمانی بی رنگ و عریان می شوند . ماحصل اینکه از تجاوز و تعدیِ دستِ خزان و دی آزادند . و میوه و حاصل هم ندارند که کودکان با پرتاب سنگ و چوب مزاحم شان باشند پس از هر جهت آزادند ."
      },
      {
        "text": "حافظا! تَرکِ جهان گفتن طریقِ خوشدلیست / تا نپنداری که احوالِ جهان داران خوش است",
        "explanation": "ای حافظ ، گفتن دنیا را ترک نمودم طریق خوش دلی است یعنی راهِ وصول به خوش دلی است . خلاصه صفای قلب و سرور باطن در ترک کردن دنیا است نه در کسب آن . پس حالا آگاه باش و گمان مبر که حال و احوال دنیاداران بهتر است . حاصل کلام : هر که علاقه اش به دنیا بیشتر باشد به همان نسبت درد و رنجش هم بیشتر می شود اما اگر هیچگونه دلبستگی نداشته باشد . هیچگونه گرفتاری نخواهد داشت . [ نپنداری = آگاه باش و گمان مبر / چهانداران = جمع جهاندار به معنی دنیادار و اهلِ دنیا ، مالدار ]"
      }
    ]
  },
  {
    "title": "غزل شماره ۴۴ حافظ",
    "verses": [
      {
        "text": "کُنون که بر کفِ گُل جامِ بادهٔ صاف است / به صدهزار زبان بلبلش در اوصاف است",
        "explanation": "اکنون که بر کف گل جام باده صافی است یعنی جامی پر از باده هست . بلبل با صد هزار زبان در اوصافِ آن است . از قرار معلوم خواجه وقتی این غزل را سروده که فصل بهار بوده یعنی زمانی که گلها شکفته و بلبل فریاد و فغان می کرده . [ کنون = مخفف اکنون به معنی حالا / کف گل = استعاره از جام باده است ]"
      },
      {
        "text": "بخواه دفترِ اشعار و راهِ صحرا گیر / چه وقتِ مدرسه و بحثِ کشفِ کَشّاف است؟",
        "explanation": "چون فصل بهار است و ایام گل ، پس حالا دیوان غزل به دست آر و راه صحرا و بستان را پیش گیر . یعنی به جانب باغ و بستان روان شو ، چون حالا نه وقتِ مدرسه است و نه زمان بحثِ کشفِ کشاف . و به یک کلام ، زمان عیش و نوش است . [ دفتر اشعار = مراد دیوان غزل است ]"
      },
      {
        "text": "فقیهِ مدرسه دی مست بود و فَتوی داد / که مِی حرام ولی بِه ز مالِ اوقاف است",
        "explanation": "مدرس مدرسه دیروز در حالی که مست بود فتوی داد و گفت :شراب اگر چه حرام است اما از مالِ وقف بهتر است . زیرا شراب حق الله می باشد . اما مالِ اوقاف حقِ بندگان است و حق الله با توبه ساقط می شود اما حقِ عباد با توبه ساقط نمی شود . پس علتِ رجحان شراب بر مالِ اوقاف همین امر است ."
      },
      {
        "text": "به دُرد و صاف تو را حُکم نیست خوش دَرکَش / که هر چه ساقیِ ما کرد عینِ اَلطاف است",
        "explanation": "در بارۀ دُردی و صافی باده حکم و دستور تو مؤثر نیست یعنی این وظیفۀ تو نیست که بگویی من شراب صاف می خواهم و به من دُردآمیز ندهید . زیرا این کار بسته به مصلحتِ ساقی است و ساقی ما عادل است و هر کار که می کند عین لطفِ اوست .\n\nحاصل معنی : آدابِ مجلسِ باده اقتضامی کند که ساقی ، شخصِ عادل باشد و تمامِ امورِ مجلس به او مفوّض می گردد ، پس کسی که اختیار تمام امور مجلس را در دست دارد . یعنی حاکمِ مجلس است و هر حکمی کند کسی نمی تواند مانع اجرای حکم او باشد و این جاست که خواجه می فرماید : ساقی ما یعنی ساقی ازل ، کاری که کرده عین الطاف است . [ الطاف = جمع لطف است و در لغت به معنای نرم و ملایم آمده ، اما در اصطلاح به معنی نیکی است ]"
      },
      {
        "text": "بِبُر ز خَلق و چو عَنقا قیاسِ کار بگیر / که صیتِ گوشه‌نشینان ز قاف تا قاف است",
        "explanation": "از خلق دنیا دوری گزین و مصلحت کار خود را از عنقا قیاس بگیر . یعنی از مردم دنیا منزوی و منقطع باش و کار دنیا را از عنقا قیاس بگیر که شهرت گوشه نشینان و آوازۀ آنان قاف تا قاف است . مراد این است که شهرت عالمگیر عنقا به واسطۀ انزوا و انقطاع او است از مردم . [ ببُر = منقطع شو / قیاس بگیر = نمونه بگیر ، الگو بگبر / صیت = شهرت / گوشه نشین = معتزل و منزوی / قاف = به معنای مطلق کوه است ولی بعدها گفته اند کوهی که دور دنیا را احاطه کرده است و در این بیت مراد معنای اخیر است ]"
      },
      {
        "text": "حدیثِ مُدّعیان و خیالِ همکاران / همان حکایتِ زَردوز و بوریاباف است",
        "explanation": "اشعار و سخنان مدعیان سست نظم و اشعار مخیل و مصنع اقران و امثال ما همان قصۀ زردوز و بوریاباف است بدین معنی که روزی بوریاباف در بازار زردوزان دعوا می کرده که ما با شما همکار و هم پیشه ایم زیرا ما هم چون شما صاحب دستگاهیم و کار ما وشما هر دومان به وسیله آلات و ابزار انجام می گیرد و بدون آلت نمی شود . پس خواجه می فرماید که ادعای همیشگی مدعیان سست نظم با ما عین همین قضیه است . [ حدیث = خبر ، سخن / مدعیان = مراد کسانی که در شاعری ادعای برابری با خواجه داشته اند در حالی که کاری از دستشان نمی آمده / خیال = در اینجا به معنای تخیل و تفکر است / همکاران = جمع همکار به معنی هم پیشه و صنعت تاش / بوریاباف = حصیر باف / در این بیت مدعیان شاعر به بوریاباف و خودِ شاعر به زردوز تشبیه شده است ]"
      },
      {
        "text": "خموش حافظ و این نکته‌های چون زر سرخ / نگاه‌دار که قَلّابِ شهر، صرّاف است",
        "explanation": "ای حافظ خاموش باش و این نکاتِ چون زرِ خالص اشعارت را حفظ کن و اشاعه مده و به کسی مگو زیرا قلّابِ شهر صراف است . یعنی مدعی سست نظم ، شعرِ بدِ خود را به جای شعر شاعر مقتدر زده و اشعار چون طلای خالص تو را می دزدد و به جای تزریقات نامربوط و ناموزون خود اشاعه می دهد . [ زر سرخ = مراد طلای خالص است / قلاب = قلب زن ، ضرب زدن سکه ناسره ]"
      }
    ]
  },
  {
    "title": "غزل شماره ۴۵ حافظ",
    "verses": [
      {
        "text": "در این زمانه رفیقی که خالی از خِلَل است / صُراحیِ میِ ناب و سَفینهٔ غزل است",
        "explanation": "در این زمانه رفیقی که خالی از هر گونه فساد بوده و بی ضرر باشد عبارت از یک صراحی شراب صاف و یک دفتر غزل یعنی دیوان غزل است . [ خلل = پیدا شدن فساد / ناب = خالص / سفینه = در لغت عرب یعنی کشتی و در اصطلاح عجم مجموعه ای است به صورت دفتر البته دفتری که شیرازه اش در امتداد عرض قرار گرفته باشد ]"
      },
      {
        "text": "جَریده رو که گذرگاهِ عافیت، تنگ است / پیاله گیر که عُمرِ عزیز  بی‌بَدَل است",
        "explanation": "مجرد باش که گذرگاه عافیت تنگ است . یعنی طریق زهد و تقوی اقتضای طریقِ تحرّد می کند زیرا با آلایش دنیا نمی توان این راه را طی کرد . پیاله گیر ، یعنی باده نوش کن که عمر عزیز بی بدل است . حاصل کلام : عمری که یک بار گذشت دیگر به دست نمی آید پس باید نقداََ زندگی با عیش و نوش بگذرد . [ جریده = در اینجا یعنی بری بودن از علایق و عوایق / گذرگاه = جای گذشتن ، معبر / عافیت = در اصل به معنی دفع بلا کردن خداوند از بنده اش ولی در اصطلاح یعنی تقوی و پرهیزکاری ]"
      },
      {
        "text": "نه من ز بی‌عملی در جهان مَلولَم و بس / مَلالتِ عُلما هم ز علمِ بی‌عمل است",
        "explanation": "در دنیا از بی عملی تنها من ملول و مضطرب نیستم . بلکه ملالت علما هم از علم بی عمل است . یعنی من نیستم که از قلّتِ عمل غصه می خورم . علما هم به واسطۀ قلّتِ عمل مضطرب حال و شکسته بال اند ."
      },
      {
        "text": "به چشمِ عقل در این رهگذارِ پرآشوب / جهان و کارِ جهان بی‌ثبات و بی‌محل است",
        "explanation": "در این رهگذر پر غوغا در چشم عاقل و عارف تمام امور مربوط و متعلق به جهان بی ثبات و بی اعتبار است . یعنی اگر با نظر عبرت بنگری ، دنیا و مافیها هیچ ارزش ندارد زیرا فانی و سریع الزوال است . [ رهگذر = مسیر یا راه / پر آشوب = پر غوغا و فتنه / بی محل = بی اعتبار ]"
      },
      {
        "text": "بگیر طُرِّهٔ مه‌چهره‌ای و قِصّه مخوان / که سعد و نَحس ز تأثیر زهره و زُحَل است",
        "explanation": "طرۀ مه پیکری را بگیر یعنی به یک معشوقۀ زیبا تعلق خاطر پیدا کن و او را وسیلۀ آرامشِ خاطرت قرار بده . نه از نجوم بحث کن و نه به قصه گویی بپرداز . که سعد و نحسِ عالَم از تاثیر زهره و زحل است . یعنی این بحث ها برایت فایده ندارد . زیرا مؤثر حقیقی خداوند می باشد . اگر بر فرض اینها هم تأثیر داشته باشد . باز به امرِ حق تعالی است . [ چهره = صورت و رو / سعد و نحس = از سیارات سبعه به دوتایش سعدان و به دوتایش نحسان گویند. مشتری و زهره ، سعدان هستند که مشتری سعد اکبر و زهره سعد اصغر است . و زحل و مریخ نحسانند که به زحل نحس اکبر و به مریخ نحس اصغر گویند ]"
      },
      {
        "text": "دلم امید فراوان به وصلِ رویِ تو داشت / ولی اجل به رَهِ عمر، رهزنِ اَمَل است",
        "explanation": "دلم به وصل روی تو خیلی امیدها داشت یعنی خیلی امیدوار بود. اما در طریق عمر ، اجل حرامی امل است . یعنی خاطرم خیلی امیدوار به وصلِ تو بود اما اجل امیدها را افنا می کند و مانع وجود پیدا کردن آن ها می شود . یعنی با کشتن صاحب آرزو و یا آرزومند ، امیدها باطل می شود . [ فراوان = زیاد / رهزن = یعنی کسی که راه می زند ، حرامی / امل = امید ]"
      },
      {
        "text": "به هیچ دُور نخواهند یافت هشیارش / چنین که حافظ ما مستِ بادهٔ ازل است",
        "explanation": "در هیچ زمانی او را هوشیار نیافته اند و نخواهند یافت زیرا حافظِ ما مستِ بادۀ ازل است . یعنی کیفیت بادۀ عشق حافظ ذاتی است و عارضی نیست که گاه باشد و گاه نباشد . پس حافظ همیشه مستِ بادۀ ازلی است . حاصل کلام : کسی که با سکر عشق در سکران باشد صحو و هشیاری به او دست نمی دهد بلکه دائماََ در سکران می باشد . [ دور = در اینجا یعنی زمان ]"
      }
    ]
  },
  {
    "title": "غزل شماره ۴۶ حافظ",
    "verses": [
      {
        "text": "گل در بَر و می در کف و معشوق به کام است / سلطانِ جهانم به چنین روز غلام است",
        "explanation": "گل در نزدم و باده در دستم و معشوقه به مرادم است . یعنی همۀ اینها برایم فراهم است . پس در چنین روزی پادشاه جهان غلامِ من است . و یا پادشاه جهان به چنین روز غلام است . یعنی در گلستان با معشوق مهربان باده نوشیدن ، از سلطنت جهان خوش تر و بالاتر است ."
      },
      {
        "text": "گو شمع میارید در این جمع که امشب / در مجلسِ ما ماهِ رخِ دوست تمام است",
        "explanation": "ای فلانی بگو : به مجمعی ما شمع نیاورید . که در مجلس ما روی دوست مثل بدر است . یعنی ضیاء صورتِ ماهِ دوست برای روشنایی مجلس ما کافی است و به شمع نیاز نیست ."
      },
      {
        "text": "در مذهبِ ما باده حلال است ولیکن / بی‌روی تو ای سرو گُل‌اندام، حرام است",
        "explanation": "در مذهب ما شراب خوردن حلال است لکن ای سروِ گل اندام بی روی تو حرام است . یعنی در مذهب عشاق هر چیز تلخ با بودن جانان لذیذ و مطبوع است . اما بدون جانان اگر شکر هم باشد زهرِ کُشنده است ."
      },
      {
        "text": "گوشَم همه بر قولِ نی و نغمهٔ چنگ است / چشمم همه بر لَعلِ لب و گردشِ جام است",
        "explanation": "گوشم پیوسته متوجه آواز نی و چنگ است . یعنی همیشه در حال استماع آواز نی و چنگ هستم و چشمم دائم به لبِ تو و به گردش جام دوخته شده ، یعنی همیشه ناظرِ این ها هستم ، حاصل کلام : خیلی دوست دارم که دائماََ در ذوق و صفا باشم . [ همه = این جا به معنی دائم و همیشه است / قول نی = بانگ نی / نغمۀ چنگ = آواز چنگ / گردش = دور زدن ، این جا به معنای دور است ]"
      },
      {
        "text": "در مجلسِ ما عِطر مَیامیز که ما را / هر لحظه ز گیسو‌ی تو خوش بوی مَشام است",
        "explanation": "در مجلس ما عطرآمیزیمکن که هر دَم از نوکِ زلفِ تو دماغِ جان معطر و مشامِ جان خوشبو است . یعنی ای جانان با انواع عطرها در مجلس ما عطاری مکن که از زلف و گیسوی تو هر لحظه و هر ساعت مشام مان معطر و خوشبو است و احتیاج به عطرآمیزی نیست . [ عطر = بوی خوش / میامیز = مخلوط مکن / مشام = عضوی که در قاعدۀ مغز جای دارد و بو را حس می کند ]"
      },
      {
        "text": "از چاشنیِ قند مگو هیچ و زِ شِکَّر / زان رو که مرا از لبِ شیرینِ تو کام است",
        "explanation": "ای جانان از شیرینی و لذتِ قند هیچ مگو که مرادِ من در لبان شیرین تو است . یعنی منظورت از تعریف لذتِ قند و شکر ، اگر گول زدن من است ، من که از این چیزها گول نمی خورم . زیرا مقصودِ من در لبان شیرین تو است . [ چاشنی = لذت و طعم / قند = در عربی به معنی شکر است ]"
      },
      {
        "text": "تا گنجِ غمت در دلِ ویرانه‌، مُقیم است / همواره مرا کویِ خرابات مُقام است",
        "explanation": "ای جانان از وقتی که خزانۀ غم تو در دلِ ویران من مقیم و جاگیر گشته ، یا مادام که غمِ تو در دل من است برای همیشه کُنجِ میخانه مقام من خواهد بود . یعنی از زمانی که عاشق تو شده و گرفتار غمِ عشقت گشته ام . برای تخفیف از شدّتِ اضطراب و ناراحتی غمِ تو ، همیشه ملازم و مقیمِ میخانه شده ام ."
      },
      {
        "text": "از ننگ چه گویی که مرا نام ز ننگ است / وز نام چه پرسی که مرا ننگ ز نام است",
        "explanation": "از ننگ چه می گویی ، یعنی برای من از چگونگی ننگ و زشتی و عواقبِ بَدِ آن تعریف می کنی ، در حالی که من این اشتهار و این نام را از ننگ بدست آورده ام . همچنین از نام من می پرسی یعنی از نامداری من سؤال می کنی ، در صورتی که من از نامی بودن عار دارم . [ ننگ = عار و غیرت ]\n\n_ جایز است نام ، مرادف ننگ باشد . پس معنی این است : در باره ننگ چه می گویی که من از ننگ ، عار دارم ."
      },
      {
        "text": "مِی‌خواره و سرگشته و رندیم و نَظَرباز / وان کس که چو ما نیست در این شهر کدام است؟",
        "explanation": "ما رندِ نظرباز و باده نوش و سرگشته و سرگردانیم . آن که مثل ما نیست در این شهر کیست . یعنی در دنیا هر امرِ خلاف که هست ما مرتکب شده ایم و در این شهری که ما هستیم ، کیست که مرتکبِ چنین کارهای خلاف نشده است . مقصود شاعر تعریض به فاسقین شهر است نه این که خودشان مرتکب امرِ خلاف شرع باشند . زیرا که وجودِ شریفشان از اینگونه مسائل بری بوده ، حاشا که امر خلاف از شخص ایشان که اهلِ خدا بوده اند سر بزند . [ نظر باز = کسی را گویند که هر که را بیند عاشقش شود ، عاشق پیشه / رند = کسی را گویند که هر منهی را مرتکب شود / سرگشته = واله و حیران ]"
      },
      {
        "text": "با مُحتسبم عیب مگویید که او نیز / پیوسته چو ما در طلبِ عیشِ مدام است",
        "explanation": "عیب مرا به محتسب نگویید زیرا که او هم مثل ما در طلبِ شربِ مدام است . یعنی ما و محتسب هر دو در یک حالیم . [ شرب مدام = دارای دو معنا است ، شرب دائم ، شرب باده ]\n\n_ قبل از قزلباش ها امور مربوط به شرع شریف را محتسبین اجرا می کردند مثلا شارب خمر و تارک صلوة و مرتکبین زنا و مرتکبین به نواهی را به طور کامل همه را محتسب رسیدگی و ضبط می کرد . از آن جهت است که شعرا در اشعارشان محتسب را با باده نوشان در یک جا آورده اند ."
      },
      {
        "text": "حافظ منشین بی‌مِی و معشوق زمانی / که‌ایّامِ گل و یاسمن و عیدِ صیام است",
        "explanation": "ای حافظ هیچ زمانی بی می و معشوقه مباش . زیرا ایام گل و یاسمین و روز عید رمضان و خلاصه زمان خوردن و آشامیدن است ."
      }
    ]
  },
  {
    "title": "غزل شماره ۴۷ حافظ",
    "verses": [
      {
        "text": "به کویِ میکده هر سالِکی که رَه دانست / دری دگر زدن اندیشهٔ تَبَه دانست",
        "explanation": "هر عاشق رندی که به محل میکده ره یافت یعنی درِ می فروش را شناخت . به درِ شخصِ دیگر رفتن را فکرِ فاسد دانست . یعنی یک فکر نادرست و بیهوده دانست ."
      },
      {
        "text": "زمانه افسر رندی نداد جز به کسی / که سرفرازیِ عالَم در این کُلَه دانست",
        "explanation": "زمانه تاج رندی و سلطنت رند را به هر کس نداده است بلکه به کسی داده که دولت و رفعت عالم را در این کلاه دانسته . حاصل کلام : زمانه به کسی که رندی را پادشاهی می دانست تاج رندی را داده است ، نه به هر کس . [ افسر = تاج / سرافرازی = فرازیدن / سرفراز = عالی جناب و سربلند ]"
      },
      {
        "text": "بر آستانهٔ میخانه هر که یافت رَهی / ز فیضِ جامِ مِی اَسرار خانقَه دانست",
        "explanation": "هر که به آستانۀ میخانه ره یافت . از فیضِ قدحِ باده به اسرار اهل خانقه پی برد . یعنی در اثر کیفیت باده ، اهل شده و بالاخره اهلِ کشف می شود که چیزی برایش مخفی نمی ماند . [ فیض = در لغت وقتی که آب رودخانه طغیان می کند و دو طرف وادی را فرا می گیرد فیض گویند ]"
      },
      {
        "text": "هر آن که رازِ دو عالم ز خطِ ساغَر خواند / رُموزِ جامِ جم از نقشِ خاکِ ره دانست",
        "explanation": "هر آن کس که اسرار دو عالم را از خط وجه ساقی خواند ، اسرار و رموز جام جم را از نقش خاک دانست . حاصل کلام : کسی که به اسرار دو عالم مطلع باشد . سِرِ جام جم در نزد او از امور جزئیه است که می تواند آن را از نقوش خاک راه بفهمد . [ رموز = جمع رمز است به معنی اشاره با چشم و ابرو اما در اینجا یعنی اسرار/ خاک ره = مراد اثر پای که در راهها دیده می شود / خط ساغر = مراد ابیاتی است که به اطراف قدح ، با آب طلا می نویسند . ]"
      },
      {
        "text": "ورایِ طاعتِ دیوانگان ز ما مَطَلَب / که شیخِ مذهبِ ما عاقلی گُنَه دانست",
        "explanation": "غیر از طاعت دیوانگان از ما طاعتِ دیگر مخواه . زیرا شیخ و پیر مذهب ما عاقل بودن را گنه دانسته است . یعنی ما که عشاق مجنونیم . از ما تکلیف عبادات و طاعت را مخواه ، زیرا تکلیف از ما ساقط است . [ ورای = در اینجا یعنی غیر ]"
      },
      {
        "text": "دلم ز نرگسِ ساقی اَمان نخواست به جان / چرا که شیوهٔ آن تُرکِ دل سیه دانست",
        "explanation": "دل و جانم از چشمِ دل سیه ساقی امان نخواستند . یا خودِ دلم با دادن جان امان نخواست . زیرا از فن و شیوۀ آن تُرکِ دل سیاه و بی رحم فهمید که امان بده نیست پس تَرکِ طلب کرد . [ ترک سیه دل = مراد چشم ساقی است و مراد از دل سیاه مردمک است که سیاه است و بی امان بودنش به واسطه دل سیهی است ]"
      },
      {
        "text": "ز جورِ کوکبِ طالع ،سَحَرگَهان چشمم / چنان گریست که ناهید دید و مَه دانست",
        "explanation": "چشمم هنگام سحر از جورِ ستارۀ اقبالم چنان گریست که حتی گریستن مرا ستارۀ زهره دید و ماه هم از آن باخبر گشت . یعنی گریه من از عناصر تجاوز کرده به افلاک و نجوم رسیده است . خواجه در این بیت از نحوست طالع شکوه دارد . [ سحر گهان = هنگام سحر / ناهید = نام یکی از سیارات سبعه است که به عربی آن را زهره گویند و از پایین به بالا ، ستارۀ فلک سوم است . منظور از پایین به بالا ترتیب قرار گرفتن افلاک است . ]"
      },
      {
        "text": "حدیثِ حافظ و ساغر که می‌زند پنهان / چه جایِ محتسب و شِحنه، پادشَه دانست",
        "explanation": "داستان حافظ و پنهانی ساغر زدنش یعنی باده خوردنش را نه تنها محتسب و شحنه فهمیده است بلکه شخص شاه هم از آن خبر دارد . حاصل کلام : از کارهای نهانی حافظ علاوه بر آنکه اعیان ناس اطلاع دارند و پادشاه هم با خبر است . [ حدیث = در اینجا یعنی داستان / شحنه = آبدار باشی / محتسب = در زمان های قدیم ناهی منکرات بوده است ]"
      },
      {
        "text": "بلندمرتبه شاهی که نُه رِواقِ سِپِهر / نمونه‌ای ز خَمِ طاقِ بارگَه دانست",
        "explanation": "شاه مذکور یک شاه بلند مرتبه ای است که رواق نه فلک را نمونه ای از خم بارگاه خود دانست . یعنی در نَفسِ خود نه فلک را از خمِ بارگاه خود یک اورنگ تصور کرده ، چون فلک هم منحنی و طاق نما است . [ رواق = سقفی که مقدم خانه سازند / رواق نهم = کنایه از فلک نهم یا فلا الافلاک است ]"
      }
    ]
  },
  {
    "title": "غزل شماره ۴۸ حافظ",
    "verses": [
      {
        "text": "صوفی از پرتو مِی رازِ نهانی دانست / گوهرِ هر کس از این لعل، توانی دانست",
        "explanation": "صوفی از صفا و ضیاء مِی اسرار نهانی را دریافت . یعنی مِی اشعه انداخت و احوال اسراری که مخفی بود از اشعه و پرتو آن ظاهر و هویدا گشت . می توانی گوهرِ هر کس را از این لعل بشناسی . زیرا مشهور است که شراب گوهرِ هر کس را آشکار می سازد . [ پرتو = نور ، اثر هر چیز را پرتو گویند / لعل = در اینجا یعنی مِی ]"
      },
      {
        "text": "قدر مجموعهٔ گل، مرغِ سَحَر داند و بس / که نه هر کو ورقی خواند، معانی دانست",
        "explanation": "قدرِ مجموعۀ گل را فقط بلبل می داند و غیر از بلبل ، مرغ دیگر نمی داند . زیرا هر کس که یک ورق درس خواند ، معنی دان نمی شود پس هر مرغی که ناله و فغان بکند قدرِ گل را نمی داند ."
      },
      {
        "text": "عرضه کردم دو جهان بر دلِ کاراُفتاده / به جز از عشقِ تو باقی همه فانی دانست",
        "explanation": "هر دو عالم را به دلِ مُجَرَبم عرضه کردم . فقط عشق تو را باقی دانست و سایر چیزها را تماماََ فانی خواند . [ کار افتاده = تجربه دیده ، مجرب ]"
      },
      {
        "text": "آن شد اکنون که ز اَبنایِ عَوام اندیشم / مُحتَسِب نیز در این عیشِ نهانی دانست",
        "explanation": "آن اعتبار گذشت که از مردم و یا تشنیع و تمسخر مردم پروا داشته باشم . یعنی به واسطۀ ترس از طعن و سرزنش مردم عیش خود را قطع نمایم . زیرا محتسب هم از وجود یک عیش نهانی که در اثر عدم مبالات از مردم به آدم دست می دهد با خبر گشته است ، یا خودِ محتسب هم از عیش نهانی من آگاه است . [ شد = رفت / ابناء = پسران / اندیشم = در اینجا به معنای مبالات و پروا تعبیر می شود ]"
      },
      {
        "text": "دل‌بر، آسایش ما مَصلحتِ وقت ندید / ور نه از جانبِ ما دل‌نگرانی دانست",
        "explanation": "دلبر آسایش و صفای ما را مناسب وقت ندید . یعنی آسایش و راحت ما را به تأخیر انداخت و گرنه از طرف ما انتظار و انجذاب و میل خاطر را نسبت به خود می داند . یعنی می داند که ما طالب و راغب وصلِ او هستیم اما تأمینِ آسایش ما را مناسب و مقتضای حال ندید ، از آن جهت تأخیر کرد و اهمال نمود ."
      },
      {
        "text": "سنگ و گِل را کُنَد از یُمنِ نظر لعل و عقیق / هر که قَدرِ نفسِ بادِ یمانی دانست",
        "explanation": "هر کس که نَفَسِ بادِ یمانی را بداند . سنگ و خاک را به یُمنِ التفات لعل و عقیق کند . یعنی هر کس قدرِ معنایی که این حدیثِ شریف بدان اشاره می کند بداند . سنگ و خاک را به یُمنِ التفات لعل و عقیق کند . حاصل کلام : کسی که به حضرت اویس قرنی محبت کرد و یا مطلقاََ قدرِ اولیاء را دانست و نیز کسی که به اهل الله محبت نموده و قدرِ آن ها را بداند به سلک آن ها منسلک گردد و سنگ و خاک را لعل و عقیق کند عجیب نیست . [ باد یمانی = این عبارت تلمیح است به حدیث مشهور که پیامبر (ص) فرموده است و اشاره ای است به آمدن اویس قرنی پس از چندین سال ]"
      },
      {
        "text": "ای که از دفترِ عقل، آیت عشق آموزی / ترسم این نکته به تَحقیق ندانی دانست",
        "explanation": "ای کسی که از دفتر عقل آیت عشق می آموزی . یعنی می خواهی با دلائل عقلی به مرتبۀ عشق واصل شوی و یا آرزو داری با ادلّه عقلیه و براهینِ نقلیه درس عشق بیاموزی . می ترسم که قادر نشوی این نکتۀ عشق را به معنای حقیقی آن دریابی . زیرا که عقل و عشق از اضدادند و لازمۀ آموختن حقیقی آن سلب عقل است و غیر از آموختن نفس است ."
      },
      {
        "text": "مِی بیاور که ننازد به گلِ باغِ جهان / هر که غارت‌گریِ بادِ خزانی دانست",
        "explanation": "مِی بیار که هر کس از یغماگری باد خزان خبردار شد . هرگز به گلِ باغ جهان فخر نکند . یعنی کسی که از فنا و زوال دنیا آگاه باشد به اموال و اسباب آن فخر نمی کند . [ ناز = فخر / ننازد = فخر نکند / غارتگری = یغماگری ]"
      },
      {
        "text": "حافظ این گوهرِ مَنظوم که از طَبع اَنگیخت / زَ اثرِ تربیتِ آصِفِ ثانی دانست",
        "explanation": "این گوهرِ منظوم یعنی این اشعاری که حافظ از طبع خود اخراج و اظهار نموده است . همه را در اثر تربیت آصف ثانی می داند یعنی در اثرِ توجه و تربیت قوام الدین حسن به اینگونه گوهرِ منظوم مالک شده است . [ گوهر منظوم = منظور اشعار خواجه است / آصف ثانی = مراد قوام الدین حسن است که مربی خواجه بوده و در اشعار حافظ هر جا که ذکر آصف ثانی و یا آصف ، بیاید منظور همان قوام الدین حسن است . ]"
      }
    ]
  },
  {
    "title": "غزل شماره ۴۹ حافظ",
    "verses": [
      {
        "text": "روضهٔ خُلدِ برین خلوتِ درویشان است / مایهٔ مُحتشمی، خدمتِ درویشان است",
        "explanation": "باغ فردس برین همان خلوت درویشان است و خدمت به درویشان سرمایۀ عظمت و شکوه می باشد . و بالعکس یعنی خلوت درویشان از لحاظ ذوق و صفایی که دارد همان خلد برین است و کسی که خلوت درویشان را دریابد و ذوق و صفای آن را درک نماید همان جنت را به دست آورده و خدمت به درویشان سرمایۀ عزت و سعادت است . [ خلد = جنت / برین = اعلا / خلد برین = جنت اعلا / محتشمی = سروری / درویشان = در بیت مراد اهل الله است ]"
      },
      {
        "text": "گَنج عُزلت که طِلِسماتِ عجایب دارد / فتحِ آن در نظرِ رحمتِ درویشان است",
        "explanation": "کنج انزوا که طلسم های عجیب دارد . فتح آن در نظر درویشان است یعنی واصلین اگر به کسی با نظر رحمت بنگرند اختیار عزلت برای آن شخص ضروری است . زیرا تا انزوا نگزیند به مرادش واصل نخواهد شد . [ کنج عزلت = انزوا در یک گوشه ]"
      },
      {
        "text": "قصرِ فردوس که رضوانش به دَربانی رفت / مَنظَری از چمنِ نُزهَتِ درویشان است",
        "explanation": "کوشک جنت که رضان دربانی آن را دارد . در چمن نزهت درویشان یک نظرگاه است یعنی فردوس از سرور و حبور و ذوق و صفای درویشان یک نمونه است . [ قصر = کوشک / فردوس = جنت / رضوان = دربان بهشت است / دربان = نگهبان ]"
      },
      {
        "text": "آن چه زر می‌شود از پرتو آن قلبِ سیاه / کیمیاییست که در صحبتِ درویشان است",
        "explanation": "آن چیزی که قلب سیاهی چون قیر و قلب سختی چون سرب ، از اثر و ضیاء آن صاف گشته و چون طلای خالص پاک می شود . کیمیایی است که در اثر ملازمت و مصاحبت درویشان بدست می آید . یعنی هر آنکه با اهل الله مصاحب شود هر قدر ناقص و ابتر هم باشد در اثر مصاحبت آنان فاضل و کامل می گردد . [ قلب سیاه = به دو معنا آمده . یکی سکۀ نادرست و دوم به معنی دل تیره / صحبت = ملازمت و مصاحبت ]"
      },
      {
        "text": "آن که پیشش بِنَهَد تاجِ تکبر، خورشید / کبریاییست که در حِشمتِ درویشان است",
        "explanation": "آن کس که در برابرش خورشید تاج تکبر را ترک کند آن عظمتی است که در حشمت درویشان است . یعنی خورشید با این همه تکبر و ترفع در برابر حیا و کبریای درویشان ترک تکبر می کند . حاصل کلام : این که در برابر کبریا و حشمت درویشان و از اینکه درویشان شرایط آداب و ارکان را به جا می آورند یعنی ادب را رعایت می کنند ، خورشید شرمنده است . [ تکبر = خود را بهتر و بالاتر از همه دانستن / کبریا = عظمت و بزرگی / حشمت = عظمت ]"
      },
      {
        "text": "دولتی را که نباشد غم از آسیبِ زَوال / بی‌تَکَلُف بشنو، دولتِ درویشان است",
        "explanation": "دولتی که رنج و زوال نیستی نداشته باشد . یعنی از زوال و نیستی مصون و محفوظ باشد . بی زحمت بشنو که این دولت ، دولت درویشان است ."
      },
      {
        "text": "خسروان، قبلهٔ حاجاتِ جهانند ولی / سببش بندگیِ حضرتِ درویشان است",
        "explanation": "پادشاهان قبلۀ حاجات دعا هستند . چون همۀ مردم به آنها عرض حاجت نموده و به درگاهشان دعا می کنند و سبب این یعنی این که پادشاهان کعبۀ آمال مردم می باشند . همان بندگی است که در حضور درویشان دارند ."
      },
      {
        "text": "رویِ مقصود که شاهان به دعا می‌طَلبند / مَظهَرَش آینهٔ طَلعَتِ درویشان است",
        "explanation": "روی مقصود که پادشاهان آن را با دعا طلب می کنند . مظهر آن آیینۀ روی فقرا است . یعنی دیدن روی مبارک اهل الله ، همان دیدن روی مقصود می باشد . [ مظهرش = محل ظهور / مراد از طلعت در اینجا صورت است ]"
      },
      {
        "text": "از کران تا به کران، لشکر ظُلم است ولی / از اَزَل تا به اَبَد، فرصتِ درویشان است",
        "explanation": "از ابتدا تا انتهای عالم لشکر ظلم است . یعنی همه جا را ظلم فرا گرفته . یا سراسر عالم را ظلم فرا گرفته و از ازل تا به ابد همین طور بوده ، اما نصرت و فرصت از آنِ درویشان است . یعنی به هر کجا نظر کنند آن جا را فتح می کنند ."
      },
      {
        "text": "ای توانگر مَفُروش این همه نِخوَت که تو را / سر و زر در کَنَفِ همتِ درویشان است",
        "explanation": "ای شخص غنی و مالدار ، این همه تکبر و تعظم مفروش . زیرا سر و مال و مایملکِ تو در سایه همّتِ درویشان حاصل شده یعنی از برکت همّتِ آنهاست که تو دارای مال و ملک و ثروت شده ای . چنان که اگر آنها را از توجه به تو باز دارند و همّت شان را از تو منقطع نمایند . تمام مایملک تو از بین می رود . [ توانگر = صاحب قدرت و در اینجا یعنی مالدار و غنی / نخوت = تکبر / کنف = پناه ]"
      },
      {
        "text": "گنجِ قارون که فرو می‌شود از قَهر هنوز / خوانده باشی که هم از غِیرتِ درویشان است",
        "explanation": "شاید در تفاسیر و تواریخ خوانده ای که گنج قارون که هنوز هم از قهر خدا فرو می رود . سبب فرو رفتن آن از غیرت درویشان است . در اینجا مراد از درویشان فقرا است . [ گنج = مال و ثروت / فرو می رود = غرق می شود ولی در اینجا یعنی به طرف پایین می رود ]"
      },
      {
        "text": "حافظ ار آبِ حیاتِ اَزَلی می‌خواهی / مَنبَعَش خاکِ درِ خلوتِ درویشان است",
        "explanation": "ای حافظ در آستانۀ درویشان ادب را رعایت کن که پادشاهی مملکت تماماََ از بندگی حضور درویشان است . یعنی سلطنت دنیا در اثر مودت و محبت به فقرا است . حاصل کلام : پادشاهان به دعای اهل الله محتاج اند و یا پادشاهان محتاجانِ دعای اهل الله هستند ."
      },
      {
        "text": "من غلامِ نظرِ آصِفِ عهدم کو را / صورتِ خواجگی و سیرتِ درویشان است",
        "explanation": "من غلام و بندۀ وزیر اعظم وقتم که صورتش ، صورت خواجگان و سیرتش درویشانه است . یعنی ظاهرش اکابرانه و باطنش فقیرانه می باشد . [ سیرت = خلق و خوی / مراد از آصف عهد ، وزیر وقت قوام الدین حسن می باشد ]"
      }
    ]
  },
  {
    "title": "غزل شماره ۵۰ حافظ",
    "verses": [
      {
        "text": "به دامِ زلفِ تو دل مبتلایِ خویشتن است / بکُش به غمزه که اینَش سزایِ خویشتن است",
        "explanation": "دل ، خودش ، خود را گرفتار دام زلف تو کرده است . یعنی کسی دیگر سبب ابتلای او نشده است . پس حالا با غمزه ات او را هلاک کن که شایسته همین است . زیرا برای چه خود را به چنین مشکلی گرفتار کرده که کسی نمی تواند خلاصش نماید . [ مبتلای خویشتن = سبب ابتلای خود گشته / سزای خویشتن = یعنی سزاوارش است ]"
      },
      {
        "text": "گَرَت ز دست برآید مُرادِ خاطرِ ما / به دست باش که خیری به جایِ خویشتن است",
        "explanation": "اگر از دست تو برمی آید که مراد خاطر ما را برآوری . زود باش که این هم در جای خود یک عمل خیر است . یعنی مراد خاطر کسی را برآوردن در جای خود یک امر خیر است . [ بدست باش = زود باش ]"
      },
      {
        "text": "به جانت ای بتِ شیرین دهن که همچون شمع / شبانِ تیره، مُرادم فنایِ خویشتن است",
        "explanation": "به جانت قسم ای بت شیرین من ، یعنی ای محبوب من ، مرادم چون شمع در شب های تاریک افنای خویشتن است ."
      },
      {
        "text": "چو رای عشق زدی با تو گفتم ای بلبل / مَکُن که آن گلِ خندان به رای خویشتن است",
        "explanation": "خواجه خطاب به بلبل می فرماید : چون به فکر عشق افتادی و تدبیر عاشقی را ریختی . ای بلبل ، سخنم و نصیحتم به تو این است که به فکر عشق مباش ، زیرا آن گل خودرُو به سخن و نصیحت کس عمل نمی کند . یعنی خودرأی و خودپسند است . و هرگز به فکر کسی تابع نمی شود . پس با این وصف ای عندلیب دچار زحمت می شوی ، بیا و از این خیال منصرف شو . [ رأی = فکر / گل خودرُو = گلی را گویند که خود به خود روییده باشد یعنی در اثر تربیت و توجه کسی وجود پیدا نکرده ]"
      },
      {
        "text": "به مُشکِ چین و چِگِل نیست بویِ گُل مُحتاج / که نافه‌هاش ز بندِ قَبایِ خویشتن است",
        "explanation": "بوی لطیف و فرح بخش گل به مشک چین و چگل احتیاج ندارد . زیرا بوی لطیف چون مشک از خوبی قبای خویشتن است . یعنی از باغ خودش است حاصل کلام : این که هر کس که در فن خود کامل و ماهر باشد محتاج استغاثه از دیگران نمی شود . مراد از قبا ، خودِگل و منظور از بند آن ، متصل و ممتزج بودن گل است . [ نافه = غلاف مشک است / چگل = در ترکستان جایی را گویند که زیبایان زیاد دارد که جملگی بت پرست اند / چین = یک معنای آن پیچ و شکنی است در زلفان و گیسوان محبوب ها و گاهی گرهی است که در ابروانشان پیدا می شود . و دیگر : شهری است در ترکستان که کاسه های چینی از آنجا می آید و زیبایان چینی ضرب المثل شده اند . چون همگی دارای صورت سفید و چشم و ابروی مشکی اند . ]"
      },
      {
        "text": "مرو به خانهٔ اربابِ بی‌مُروتِ دهر / که گنجِ عافیتت در سرایِ خویشتن است",
        "explanation": "به درِ خانه ثروتمند بی مروت دنیا مرو . که گنج عافیت ، در سرای خودت است . حاصل کلام : در خانۀ خود با توکل و قتاعت زندگی کردن خیلی بالاتر است از رفتن به در خانۀ ارباب بی مروت زمانه که قدر و ارزش شخص را نمی دانند . [ ارباب = جمع رب به معنی اصحاب ]"
      },
      {
        "text": "بسوخت حافظ و در شرطِ عشقبازیِ او / هنوز بر سرِ عهد و وفایِ خویشتن است",
        "explanation": "حافظ سوخت در حالی که در شرط عشق و جانبازی هنوز هم نسبت به عهد و پیمان اولیه خود وفادار است . یعنی با این که در راه عشق و محبت جانانش محو شده ولی باز هم به عهد خود وفا دار است . حاصل کلام : از جان گذشت ولی از جانان نگذشت ."
      }
    ]
  },
  {
    "title": "غزل شماره ۵۱ حافظ",
    "verses": [
      {
        "text": "لعلِ سیرابِ به‌خون‌تشنه‌، لب یار من است / وز پی دیدنِ او دادنِ جان کار من است",
        "explanation": "لعل به خون تشنه و تر و تازه ، لب یار من است . و برای دیدن لب یار یا برای دیدن خودِ جانان و یا بعد از دیدن جانان و یا لب جانان ، کارِ من جان دادن است . [ لعل = اسم یک گوهر مشهور و معین / سیراب / در لغت به معنی از آب سیر گشته ولی مجازاََ به معنی طراوت و لطافت است / به خون تشنه = تشنه خون ، عبارت است از سرخی زیاد ]"
      },
      {
        "text": "شرم از آن چشمِ سیه بادش و مژگان دراز / هر که دل بردنِ او دید و در انکارِ من است",
        "explanation": "از آن چشمان سیاه و مژگانِ دراز ، شرمش باد هر آن که دلبری و شیوۀ آن جانان را دیده و با وجودِ این در انکار من است . یعنی شرمنده باد آن کسی که سود او جنون و رسوایی مرا انکار می کند . زیرا جانان با آن چشم و مژگان به هر که توجه کند . اسیر کمند عشق می کندش و بعد از عشق دیوانگی و جنون ضروری است . [ برخی گویند : غرض از انکار من یعنی عشق مرا انکار می کند . یعنی گوید تو عاشق نیستی ]"
      },
      {
        "text": "ساروان رَخت به دروازه مَبَر‌، کان سرِ کو / شاهراهی‌ست که منزلگهِ دلدارِ من است",
        "explanation": "ای ساربان رخت و اثواب مرا از دروازۀ شهر بیرون مبر ، زیرا سر کوی آن جانان شاه راهی است که هم آنجا سر منزل دلدار من است . یعنی مسیر و گردشگاهش است . زیرا آن محله و آن سر کوی ، مجمع دلبران است . پس در اینصورت آنجا را ترک می کنی کجا می روی . [ ساربان = شتربان / رخت = اثواب خانه / دروازه = درهای محله که شب ها برای ایمن ماندن از ورود دزد بسته می شود / شاهراه =یعنی بهترین راه زیرا شاه به معنای بهتر و خوب است / سر منزل = ابتدای محل نزول ]"
      },
      {
        "text": "بندهٔ طالعِ خویشم که در این قحطِ وفا / عشق آن لولیِ سرمست‌، خریدار من است",
        "explanation": "غلام طالع خود هستم که در این قحطی وفا ، یعنی در دورانی که کسی به کسی وفا نمی کند . این از اقبال من است که عشق و محبت آن لولی مرا بی اختیار به خود جذب نموده ، عاشق خود کرده است . [ قحط = نایاب / قحط وفا = کسی به کسی وفا نکند / لولی = نام طایفه ای از کولیان عجم است که مابین شیراز و اصفهان ییلاق قشلاق دارند / سرمست = سرخوش ]"
      },
      {
        "text": "طَبلِهٔ عطرِ گل و زلفِ عبیر افشانش / فیضِ یک شَمِّه ز بوی خوشِ عطارِ من است",
        "explanation": "طبلۀ عطر گل ، مراد خود گل است و زلف عبیر افشان ، باز هم مراد خود گل است ، یک فیض جزیی است از بوی خوش عطار من . یعنی گل ، بوی خوش و معطر خود را از جانان من استقاضه کرده است . حاصل کلام : بوی خوشی که در گل وجود دارد یک شمه و یک ذره از بوی خوش جانان من است . [ طبله = تقریباََ مثل طبق است ولی گرد نیست / فیض = در اصطلاح بهره و نفعی به کسی رسیدن ]"
      },
      {
        "text": "باغبان همچو نسیمم ز درِ خویش مران / کآبِ گلزارِ تو از اشکِ چو گلنارِ من است",
        "explanation": "ای باغبان مرا چون نسیم از درِ باغ مَران . یعنی نسیم ، درِ باغ قرار نگرفته زود می گذرد . پس حالا مرا هم مانند نسیم مکن . یعنی زود از درِ باغ مرانم . بلکه بگذار وارد باغت شوم و آن را سیر و تماشا نمایم و در گوشه ای از آن قرار بگیرم . زیرا آب گلزار تو از اشک چون گلنار چشم من است . یعنی باغت از اشک چشم من سیراب می شود . [ باغبان = باغ چی یا باغچه چی ]"
      },
      {
        "text": "شربتِ قند و گلاب از لبِ یارم فرمود / نرگس او که طبیبِ دلِ بیمارِ من است",
        "explanation": "چشمان چون نرگس او که طبیب دلِ خستۀ من است . برای مداوا از لب یار شربت گلابدار برایم تجویز کرده است ."
      },
      {
        "text": "آن که در طرزِ غزل نکته به حافظ آموخت / یارِ شیرین‌سخنِ نادره‌گفتارِ من است",
        "explanation": "آنکه در طرز و اسلوب غزل گفتن به حافظ نکته آموخت . یار شیرین بیان و نادره گفتار من است . [ طرز = نمط و اسلوب / نادره گفتار = مراد از کسی که سخنان او را کسی دیگر نتواند بگوید ]"
      }
    ]
  },
  {
    "title": "غزل شماره ۵۲ حافظ",
    "verses": [
      {
        "text": "روزگاریست که سودایِ بتان دینِ من است / غمِ این کار‌، نشاطِ دلِ غمگینِ من است",
        "explanation": "مدتی است که سودای محبوبان عادت من شده ، یعنی خیلی زمان است که عشق ورزی به جوانان پیشۀ من شده است و غم این کار یعنی غمِ عشق ورزیدن به جوانان سبب نشاط دلِ غمزده من است . یعنی غم عشق این ها را خوردن سبب سرور و وجد دلِ محزون من است . [ دین = در اینجا به معنای عادت تعبیر می شود ]"
      },
      {
        "text": "دیدنِ رویِ تو را دیدهٔ جان‌بین باید / وین کجا مرتبهٔ چشمِ جهان‌بینِ من است؟",
        "explanation": "برای دیدن روی تو چشم جان بین لازم است و چشم جهان بین من شایستگی این کار را ندارد . حاصل این که برای مشاهدۀ ارواح ، چشم باید توانا و قادر باشد . چشم من که فقط اجسام را می بیند ، پس آن شایستگی که برای دیدن « رویِ چون جانِ » تو لازم است . او ندارد . [ جان بین = بینندۀ جان / جهان بین = بینندۀ جهان ]"
      },
      {
        "text": "یارِ من باش که زیبِ فلک و زینتِ دهر / از مه روی تو و اشکِ چو پروینِ من است",
        "explanation": "یار من باش که زینت و زیور فلک و زمان ، از زوی چون ماهِ تو و از اشکِ چون پروین من است . یعنی در زینت دادن عالم هر دومان مناسبت داریم . [ زیب = زینت / دهر = زمان / عبارت «مه روی» به زیب فلک و «اشک پروین» به زینت دهر مربوط است ]"
      },
      {
        "text": "تا مرا عشقِ تو تعلیمِ سخن گفتن کرد / خلق را وردِ زبان، مدحت و تحسینِ من است",
        "explanation": "از وقتی که عشق تو مرا سخن گفتن تعلیم داد . یعنی در ادای کلام استادم شد . وردِ زبان مرده ، مدح و تحسین من است ."
      },
      {
        "text": "دولت فقر خدایا به من ارزانی دار / کاین کرامت سببِ حشمت و تمکینِ من است",
        "explanation": "خدایا ، دولت فقر لایق ام کن زیرا که این کرامتِ فقر سبب جاه و جلال و عظمت من است . مراد از فقر اینجا فقر حقیقی است که حضرتِ صدرِ نبوت بدان فخر کرده است نه فقر ظاهری که افلاسِ بی فایده است . چون مفلسان زمانه که از نیافتن چیز افلاس می کشند . این است که خواجه می فرماید : یارب به من فقری که انبیاء و اولیاء اختیار کرده اند ارزانی فرما که سبب حشمت من همان فقر است . [ ارزانی = لایق ]"
      },
      {
        "text": "واعظِ شَحنه‌شناس این عظمت گو مفروش / زان که منزلگهِ سلطان، دلِ مسکینِ من است",
        "explanation": "به واعظ شحنه شناس بگو این همه به من بزرگی مفروش . زیرا دلِ مسکین من منزل پادشاه است و همان شحنه ای که تو به وجود او می بالی . غلامی است از غلامان آن شاه . یعنی اگر واعظ با شحنه آشنا است ما با پادشاه آشناییم . [ شحنه = نایب و میراب را گویند ]"
      },
      {
        "text": "یا رب این کعبهٔ مقصود تماشاگه کیست؟ / که مغیلانِ طریقش گل و نسرینِ من است",
        "explanation": "یارب آن کعبۀ مراد ، تماشاگه  کیست که خارِ مغیلانِ راهش برایم گل و نسرین است . یعنی عجبا آن جانان به که عرض جمال می کند که رقبا و اغیارش برایم گل و گلشن است . حاصل کلام : آن جانان که کعبۀ مقصود است . نظرگه و تماشاگه کیست . آن چنان مقصودی که مغیلان فراق و هجرانش و یا مغیلان غموم و همومش برایم گل و نسرین است . [ مغیلان = نوعی درخت است که خارهای بلند دارد و در راه مکه دیده می شود"
      },
      {
        "text": "حافظ از حشمتِ پرویز دگر قصه مخوان / که لبش جرعه‌کش خسرو شیرین من است",
        "explanation": "ای حافظ از حشمت و عظمت پرویز قصه مخوان . یعنی بزرگی و حشمت او را به تفصیل شرح مده و بیان مکن زیرا لب او جرعه کش جانان شیرین من است . یعنی کاسه لیس و جرعه کش است و در ردیف خدمتکارانش می باشد . حاصل کلام : تا قصص و حکایت و شرح حال جانان من است . داستان های آنان را مخوان  که کسی گوش نمی کند . زیرا حشمت و عظمتی که این دارد او ندارد . پس حکایاتش هم عظیم است . [ مراد از پرویز ، خسرو پرویز پسر هرمز و نوه نوشیروان است / خسرو شیرین = مراد از خسرو در این بیت مطلقاََ پادشاه است و شیرین به معنی لذیذ و زیبا . پس خسرو شیرین ، یعنی پادشاه زیبا که کنایه از جانان است . ]"
      }
    ]
  },
  {
    "title": "غزل شماره ۵۳ حافظ",
    "verses": [
      {
        "text": "منم که گوشهٔ میخانه خانقاهِ من است / دعایِ پیرِ مغان وردِ صبحگاهِ من است",
        "explanation": "من آن کسم که گوشۀ میخانه خانقاهِ من است . و دعا کردن به پیرِ مغان هر سحر وردِ من است . [ منم = من آن کسم / خانقاه = خانگاه ، تکیۀ صوفیان را گویند / صبحگاه = هنگام صبح ]"
      },
      {
        "text": "گَرَم ترانهٔ چنگ صَبوح نیست چه باک / نوایِ من به سحر آهِ عذرخواهِ من است",
        "explanation": "اگر من ترانه و آواز جنگِ صبوح ندارم چه باک ، زیرا عذرخواهی من به صباح برایم همان نوای چنگ و ارغنون است . یعنی اگر با چنگ و نای و عود و سازهای دیگر ذوق و صفایی ندارم . در عوض هر سحر اذکاری که می کنم و توبه و استغفاری که می نمایم و اورادی که می خوانم . برایم نوای چنگ و نای و ارغنون است . [ در این بیت «صبوح» را مجازاََ به معنی «صباح» گرفته است و اِلّا صبوح به معنی « هنگام صباح باده نوشیدن » است / نوا = آواز و نغمه / عذرخواه = کسی که پوزش می خواهد ]"
      },
      {
        "text": "ز پادشاه و گدا فارغم بحمدالله / گدایِ خاکِ درِ دوست، پادشاه من است",
        "explanation": "به حمدالله از گدا و شاه فارغم . چون پادشاه من آن گدایی است که ملازم خاکِ درِ دوست است . یعنی از پادشاهان و گدایان دنیا فارغم ، پس پادشاهِ من آن گدای بی نوایی است که ملازمِ آستانۀ جانان است ."
      },
      {
        "text": "غرض ز مسجد و میخانه‌ام وصال شماست / جز این خیال ندارم خدا گواهِ من است",
        "explanation": "غرضم از مسجد و میخانه ، وصال شما است و خدا ، گواهِ من است که خیالی و فکری جز این ندارم . یعنی هر کجا باشم وصال تو در فکر و خیالم است ."
      },
      {
        "text": "مگر به تیغ اجل خیمه بَرکَنَم ور نی / رمیدن از درِ دولت نه رسم و راهِ من است",
        "explanation": "مگر با شمشیر اجل خیمۀ وجودم را بر کنم . واِلّا رمیدن از درِ دولت ، عادت و طریق من نیست . یعنی اگر بمیرم که درِ جانان را ترک نمایم . زیرا دولت در این در و سعادت در این باب است . [ خیمه = چادر را گویند ولی در اینجا «خیمه وجودمان» مراد است / رمیدن = ترس توأم با فرار ]"
      },
      {
        "text": "از آن زمان که بر این آستان نهادم روی / فرازِ مسندِ خورشید، تکیه‌گاهِ من است",
        "explanation": "از آن زمان که به آستان جانان رو نهادم . مقام و تکیه گاهم یعنی قرارگاهم از فلک شمس بالاتر شده است . یعنی به کمال اوجِ عزت و رفعت رسیدم . [ فراز = بالا / مسند = تکیه گاه / فراز مسند خورشید = مراد فلک چهارم که فلک خورشید است ]"
      },
      {
        "text": "گناه اگر چه نبود اختیارِ ما حافظ / تو در طریقِ ادب باش، گو گناهِ من است",
        "explanation": "دلبر بی وفا را دوست داشتن گناه است . اما این گناه را من به اختیار خود مرتکب نشده ام . چون در عشق دلبر من بی اختیارم . اما تو حافظ ، شرط ادب را رعایت کن و بگو این گناه از خودِ من است . یعنی بگو که جانان بی وفا را من به اختیار خود انتخاب نمودم و دوستش دارم و در این خصوص ، جزیی اختیار در دست من بوده است . [ غرض این است که اختیار را به کل سلب ننماید که مذهب جبر لازم آید . ]"
      }
    ]
  },
  {
    "title": "غزل شماره ۵۴ حافظ",
    "verses": [
      {
        "text": "ز گریه مَردُمِ چشمم نشسته در خون است / ببین که در طلبت حالِ مَردُمان چون است",
        "explanation": "از شدّتِ گریه مردمک به خون نشسته . یعنی غرق خون گشته است . حال ببین که در طلبِ تو حالِ مردم چگونه است . حاصل کلام : هر که طالب تو باشد باید خیلی خون ها بخورد تا وصالت دست دهد . [ مردمِ چشم = مردمک چشم ]"
      },
      {
        "text": "به یادِ لعلِ تو و چشمِ مستِ میگونت / ز جامِ غم، می لعلی که می‌خورم خون است",
        "explanation": "به یاد لب لعل تو و نیز و به یاد چشم مست مم گونِ تو . شراب سرخی که از پیاله غم کی خورم ، خون است یا شراب سرخی که می خورم خون است ."
      },
      {
        "text": "ز مشرقِ سرِ کو آفتابِ طلعتِ تو / اگر طلوع کند، طالعم همایون است",
        "explanation": "از مشرقِ سرِ کویت اگر آفتابِ طلعت طلوع کند . دلیلِ مبارکیِ ستارۀ من است . حاصل کلام : اگر آفتابِ طلعتِ تو را در انتهای کویت ببینم می دانم که ستارۀ بختم همایون است ."
      },
      {
        "text": "حکایتِ لبِ شیرین، کلام فرهاد است / شِکَنجِ طُرِّهٔ لیلی مقام مجنون است",
        "explanation": "کلام و صحبتِ فرهاد حکایت لب شیرین است یعنی فرهاد دائماََ از لبِ شیرین صحبت می کند و چین و شکن زلفِ لیلی ، مقامِ دل مجنون است . یعنی دلِ مجنون دائماََ در شکنج طرّۀ لیلی است . حاصل کلام : عاشق ، همیشه در آنجاست که جانانش است . [ شکنج = شکن ، مراد چین و شکن زلف / مقام مجنون است = مراد « مقام دل مجنون است » زیرا مقام دل عشاق در زلف و طرّه و گیسوی معشوق است ]"
      },
      {
        "text": "دلم بجو که قدت همچو سرو دلجوی است / سخن بگو که کلامت لطیف و موزون است",
        "explanation": "خاطرم را بدست آر و تسلی ام دِه زیرا قدّت چون سرو دلجو است و یا چون سرو ، دلجو است و حرف بزن که کلامت لطیف و موزون است و از هر لحاظ صفا می بخشد . [ دلم بجو = دلم را بدست آور و تسلی ام بده ]"
      },
      {
        "text": "ز دورِ باده به جان، راحتی رسان ساقی / که رنجِ خاطرم از جورِ دورِ گردون است",
        "explanation": "ای ساقی از دورِ باه به جان مان راحتی رسان . یعنی پیاله ای چند به ما بده . زیرا از جورِ دورِ گردون خاطرم رنجور و محزون است . پس باده بده که با کیفیت آن از رنج و الم خلاص شوم . [ ز دورِ باده = ز دورِ مجلس باده / رنج = زحمت ]"
      },
      {
        "text": "از آن دمی که ز چشمم برفت رودِ عزیز / کنارِ دامنِ من همچو رودِ جیحون است",
        "explanation": "از آن زمان که پسرِ عزیزم از دستم رفت . کنار دامن من و یا کنار دامنم و اطرافم چون رودِ جیحون . یعنی از کثرت گریه و بکاء در اطرافم دریاها و چشمه ها جاری شده . [ رود = در اینجا به معنای پسر ، در لحجه خراسانی بچه را گویند ]"
      },
      {
        "text": "چگونه شاد شود اندرونِ غمگینم؟ / به اختیار، که از اختیار بیرون است",
        "explanation": "دل غمگینِ من چگونه می تواند به اختیار خود شاد شود که این از اختیارش خارج است . یعنی اختیارش در دستِ خودش نیست . [ اندرون = درون ، داخل ، در اینجا به معنی قلب است / بیرون = خارج ]"
      },
      {
        "text": "ز بیخودی طلبِ یار می‌کند حافظ / چو مفلسی که طلبکارِ گنجِ قارون است",
        "explanation": "حافظ از بی خودی طالب یار است . چون مفلسی که طالب گنجِ قارون باشد . یعنی طالب شدن گدایی چون حافظ به یار . عیناََ مانند طالب بودن مفلسی به گنجِ قارون است . [ بیخودی = لایعقل / مفلس = کسی را گویند در عین حالی که صاحب ثروت است ولی برای خرج روزانه محتاج یک پول سیاه باشد / قارون = از خویشان حضرت موسی که به کثرت مال مشهور بوده ]"
      }
    ]
  },
  {
    "title": "غزل شماره ۵۵ حافظ",
    "verses": [
      {
        "text": "خَمِ زلفِ تو دامِ کفر و دین است / ز کارستانِ او یک شمه این است",
        "explanation": "ای جانان ، خم زلفت دام اهل کفر و اهل اسلام است . یعنی زلفت ، قلابی است برای صید کردن و جذب نمودن این ها ، و این کار شمه ای است از کارستانِ زلفت . یعنی صید و شکار کردن اهل کفر و اهل دین با دامِ زلف ، کمترین پیشه تو است . [ دام کفر و دین = یعنی چه کافر و چه مسلمان فرق نمی کند هر دو را شکار می کند / کارستان = محلی که در آنجا کارِ زیاد انجام داده شود مثل کارخانه / شمه = بوی خفیف و کم ، قلت هر چیزی ]"
      },
      {
        "text": "جمالت مُعجِزِ حُسن است لیکن / حدیثِ غمزه‌ات سحرِ مبین است",
        "explanation": "ای جانان ، جمالت معجز زیبایی است یعنی غایت حُسن به جمال تو منحصر است و حدیثِ غمزۀ چشمت سِحرِ آشکاره است . [ جمالت معجز حُسن است = در زیبایی به تمام زیبایان سَری و در تمام دنیا نظیر تو زیبایی وجود ندارد ]"
      },
      {
        "text": "ز چشمِ شوخِ تو جان کی توان برد؟ / که دایم با کمان اندر کمین است",
        "explanation": "از چشم موزون و از نگاه مطبوع تو ای جانان چگونه می شود جان به در برد . که دائم با کمانِ ابرو در کمین است . یعنی باد و ابروی کمانی دائماََ در صدد شکار جان است . پس جان چگونه از آن خلاص شود . [ شوخ = در این قبیل موارد یعنی خونگرم . و یا کسی که حرکاتش مطبوع و موزون است ]"
      },
      {
        "text": "بر آن چشمِ سیه صد آفرین باد / که در عاشق کُشی سِحرآفرین است",
        "explanation": "بر آن چشم سیاه جانان صد آفرین باد . زیرا که در عاشق کشی سحار ممتاز و بی نظیر است . [ عاشق کشی = کشنده عاشق / سِحر آفرین = خلق کننده سِحر ، سحار ]"
      },
      {
        "text": "عجب عِلمیست عِلم هیئت عشق / که چرخِ هشتمش، هفتم زمین است",
        "explanation": "علم هیأت عجب علمی است که از اشکال و قواعد عشق سخن می گوید که چرخ هشتم در برابر او مانند زمین هفتم است . [ هیأت = علمی است که از احوال ستارگان و وضع آنها نسبت به یکدیگر بحت می کند / چرخ هشتم = کنایه از فلک ثوابت است است . یعنی فلکی که کواکب ثابت در آن قرار دارند و مراد چرخ بلند و مقام و مرتبۀ عالی است . و هفتم زمین ، مقصود پایین ترین طبقۀ زمین ، اسفل السافلین ، و کنایه از پستی مقام است . چرخ هشتم به عنوان مقامی عالی به زمین هفتم به مثابۀ مقامی پست مقایسه شده . می گوید : چرخ هشتم در علم هیأت آنقدر ناچیز است که با پایین ترین طبقۀ زمین برابر است .\n\nحاصل معنی : تصورات و قراردادهای نجومی در باب افلاک نزد عارفان که از طریق عشق به عوالم بالا سیر می کنند ارزشی ندارد . چنانکه در نظر عارف چرخ هشتم که در نجوم آخرین مرحلۀ علم منجمان است با زمین هفتم که مقام پستی است برابر است . آخرین حد درک عقل و علم آغاز مرحلۀ عشق است ."
      },
      {
        "text": "تو پنداری که بدگو رفت و جان برد؟ / حسابش با کرام الکاتبین است",
        "explanation": "گمان مبری که بدگو یعنی ذمام و غیبت گو مُرد و جان خود را خلاص کرد یعنی با مردن جان خود را تخلیص کرد . زیرا حسابش هنوز با کرام الکاتبین تسویه نشده یعنی هنوز باقی است . مراد این است که اگر در این دنیا نتیجۀ عمل خود را ندیده ، در آخرت عذاب خدا باقی است ، و هر کس نتیجۀ عمل خود را خواهد دید ."
      },
      {
        "text": "مشو حافظ ز کیدِ زلفش ایمن / که دل برد و کنون در بندِ دین است",
        "explanation": "ای حافظ از مکرِ زلفِ او ایمن مباش زیرا دل را گرفت و بُرد و حالا به فکرِ بردن دین است و اسناد این کار به زلف مجازی است . زیرا آن که دل را گرفت و برد جانان است ."
      }
    ]
  },
  {
    "title": "غزل شماره ۵۶ حافظ",
    "verses": [
      {
        "text": "دل سراپردهٔ محبتِ اوست / دیده آیینه‌دارِ طلعت اوست",
        "explanation": "دل سراپرده عشق جانان است یعنی همانطور که پرده نشینان از چشمِ نامحرمان مستور و مختفی هستند محبتِ جانان نیز در دلِ من از اغیار مستور و مخفی است و چشمم هم آئینه دار دیدار او است . یعنی هیچوقت از برابر چشمم زایل نمی شود . هم چنان که عکسِشیی از آینه زایل نمی شود مادام که در محاذی آن است . حاصل کلام : اگر بخوابم در خاطرم است و اگر بیدار باشم در جلو چشمم است . [ سراپرده = نوعی پرده است که در داخل خانه ها از آن استفاده می کنند / آئینه دار = کسی که در برابر مردم آینه می گیرد . مراد این است که دایماََ در برابر دیدگان من است / طلعت = در اصل به معنای دیدن است ولی بعدها در زبان فارذسی به معنی رو یا صورت استعمال کرده اند ]"
      },
      {
        "text": "من که سر در نیاورم به دو کون / گردنم زیرِ بارِ منتِ اوست",
        "explanation": "من که به دو عالم سر فرو نکنم . یعنی از کثرت استغنا به هیچ کس اطاعت نمی کنم . امّا گردنم زیرِ بارِ منّتِ جانان است . یعنی به بندۀ کمترین ، آن قدر الطافِ بی نهایت و اعطافِ بلاغایه کرده است که شرمندۀ کمالِ احسان و ممنونِ التفاتِ بی پایانِ جانان واقع شده ام . [ سر در نیاورم =سر خم نکنم ، سر فرو نیاورم ، در جایی که بخواهند استغنای زیاد خود را بیان کنند . این عبارت را بکار می برند / به دو کون = به دو عالَم / زیر = تحت / بار = حمل / منّت = مناسب تر است که به معنی منّت پذیر باشد ]"
      },
      {
        "text": "تو و طوبی و ما و قامتِ یار / فکرِ هر کس به قدرِ همتِ اوست",
        "explanation": "ای زاهد ، تو با طوبی و ما با قامتِ یار ، یعنی طوبی مالِ تو و قامتِ یار مالِ ما . حاصل کلام : نخلِ جنت مال تو باشد و نقد دیدار مال ما . فکر هر کس به قدر همتِ او است یعنی مراد بعضی جنت عقبی و مراد عده ای دیدار مولی است ."
      },
      {
        "text": "گر من آلوده‌دامنم چه عجب / همه عالم گواهِ عصمتِ اوست",
        "explanation": "من اگر به واسطۀ معصیت آلوده دامن گشته و رسوای عالَم شده ام چه ضرر دارد . یعنی از آلودگی من به جانان نقصانی وارد نمی شود . زیرا تمام عالَم گواه پرهیزکاری و پاکی جانان است . [ آلوده = ضد پاک است / گواه = شاهد / عصمت = حفظ ]"
      },
      {
        "text": "من که باشم در آن حرم که صبا / پرده‌دارِ حریمِ حُرمتِ اوست",
        "explanation": "در حرمِ جانان من که هستم در جایی که صبا می تواند به همه جا داخل شود و واقفِ اسرار همه باشد . امّا پرده دار حریم حرمت او است یعنی حق دخول به حریمِ حرمِ جانان را ندارد و دَمِ در ایستاده است ."
      },
      {
        "text": "بی خیالش مباد منظرِ چشم / زآن که این گوشه جایِ خلوتِ اوست",
        "explanation": "منظر چشم من هرگز بی خیال جانان نباشد . زیرا این گوشۀ دیده ام ، خلوت مخصوصِ او است و برای غیر در این جا ، جایی نیست . یعنی چشمم و خاطرم همیشه متوجۀ او است و به غیر او نظر نمی کنم ."
      },
      {
        "text": "هر گلِ نو که شد چمن‌آرای / زَ اثر رنگ و بویِ صحبتِ اوست",
        "explanation": "هر گلِ تازه که چمن آرا شد . در اثر رنگ و بوی مقارنت آن جانان است . یعنی گل هایی که زینت بخش گلزار و گلستان اند . زینت و رنگ و بو را از مقارنت جانان کسب کرده اند . [ چمن آرای = زینت دهندۀ چمن / صحبت = در اینجا یعنی مقارنت ]"
      },
      {
        "text": "دورِ مجنون گذشت و نوبتِ ماست / هر کسی پنج روز، نوبتِ اوست",
        "explanation": "دور و نوبتِ مجنون گذشت . حال دیگر نوبتِ ما است و نوبتِ هر کس در این دنیا پنج روز است . یعنی در این دنیا یک ضخص هر قدر هم زیاد عمر کند بالاخره عاقبتش انتقال به عقبی است . از قرار معلوم رسمِ عجم بر این است که مدت عمر هر قدر هم طولانی باشد با عبارت پنج روز تعبیر کنند . [ دور = در این بیت به معنی زمان است ]"
      },
      {
        "text": "مُلکَتِ عاشقیّ و گنجِ طرب / هر چه دارم ز یُمنِ همتِ اوست",
        "explanation": "مملکتِ عاشقان و خزانۀ شادمانی و یا گوشۀ طرب و هر چه از این قبیل است . تماماََ از یُمن و مبارکی سعادت و اقبال جانان است . یعنی از وقتی که به درِ دولت جانان منتسب گشته ام ، پادشاه عالَم شده ام . [ مُلکت = مملکت / گنج = خزانه ، خزینه / یُمن = مبارکی ]"
      },
      {
        "text": "من و دل گر فدا شدیم چه باک؟ / غرض اندر میان سلامتِ اوست",
        "explanation": "اگر من و دلم در عشق جانان فدا شده ایم مهم نیست . زیرا در طریق محبت غرض سلامت او است . یعنی از هلاک شدن ما به کسی ضرر مترتب نمی شود . همان وجودِ شریف و ذاتِ منیف جانان در عافیت و سلامت باشد ."
      },
      {
        "text": "فقرِ ظاهر مبین که حافظ را / سینه گنجینهٔ محبتِ اوست",
        "explanation": "به فقر ظاهر حافظ نگاه نکن که سینه اش گنجینۀ محبت جانان است . یعنی اگر چه به ظاهر فقیر است . امّا باطناََ سینه اش از عشق و محبت جانان مملو است . [ فقیر = کسی را گویند که قُوتِ یومیه را داشته باشد و مسکین ، کسی است که هیچ چیز نداشته باشد / مبین = نگاه مکن / گنجینه = خزینه و گنجور ، خزانه دار را گویند ]"
      }
    ]
  },
  {
    "title": "غزل شماره ۵۷ حافظ",
    "verses": [
      {
        "text": "آن سیه‌چرده که شیرینیِ عالم با اوست / چشمِ میگون لبِ خندان دلِ خرم با اوست",
        "explanation": "آن سبزه رو که ذوق و لذت عالَم با او است . چشم می رنگ ( مایل به قرمز ) و لب متبسم و دل شاد با او است . یعنی آن سبزه خندان رو ، متبسم لب و خرم دل است . نه کریه رو و غمگین دل . [ سیه چرده  = صورت سبزه رو / چشم میگون = چشمی که سفیدی آن مایل به قرمز باشد / خندان = در حالی که می خندد / دل خرم = دلشاد ]"
      },
      {
        "text": "گرچه شیرین‌ دهنان پادشهانند ولی / او سلیمانِ زمان است که خاتم با اوست",
        "explanation": "اگر چه پادشاهان ، شیرن دهنان هستند امّا آن جانان ، سلیمان زمان است که خاتم ، مالِ او است . یعنی هر محبوبی برای خودش پادشاه است امّا جانان ما از همه سَر است . زیرا که خاتمِ حُسنِ جمال با او است . حاصل کلام : جانان ما ، خاتمِ محابیب است زیرا حُسنِ لطافت در او ختم شده است . [ شعرا دهان محبوب ها را به نگین انگشتری و یا به خودِ انگشتری تشبیه می کنند زیرا که کوچکی و مدور بودن آن معتبر است ]"
      },
      {
        "text": "روی خوب است و کمالِ هنر و دامن پاک / لاجرم همتِ پاکان دو عالم با اوست",
        "explanation": "آن دلبر عزم سفر کرده ، زیبا رو و پاکدامن و کامل هنر است . پس البته همّتِ پاکان دو عالم با او است . یعنی این همه محسّناتی که در او وجود دارد . لازم است تمام انبیاء و ملائک یار و کمک او باشند . [ روی خوب = خوب رو / دامن پاک = پاکدامن / کمال هنر = کامل هنر / لاجرم = لابد و لامحاله ، محقق و مقرر است ]"
      },
      {
        "text": "خال مُشکین که بدان عارض گندمگون است / سِرِّ آن دانه که شد رهزنِ آدم با اوست",
        "explanation": "آن خال سیاه که در صورت گندمی جانان است . سِرّ دانه ای که آدم را گمراه کرد در آن خال است . یعنی سِرّ دانۀ گندمی که سبب خروج حضرتِ آدم از بهشت شد . با آن خالی است که در رُخِ گندمی جانان است . هر کسی که آن خال را ببیند و دل بدان ببندد . حضور و صفا و آسایش را وداع گوید . [ گندم گون = گندمی ، عارض گندمی ]"
      },
      {
        "text": "دلبرم عزم سفر کرد خدا را یاران / چه کنم با دل مجروح که مرهم با اوست",
        "explanation": "دلبرم نیت سفر بسته ، محضِ رضای خدا ، ای یاران درمانم کنید . چه کنم و دلِ مجروح خود را چگونه درمان کنم که مَرهَم در نزد آن جانان است . یعنی دل تحملِ فراق آن جانان را ندارد و مضطرب است پس چاره ای کنید تا اندکی قرار و آرامش پیدا کنم ."
      },
      {
        "text": "با که این نکته توان گفت که آن سنگین‌ دل / کُشت ما را و دمِ عیسیِ مریم با اوست",
        "explanation": "این نکته را به که می توانم بگویم که آن سنگین در حالیکه دارای دَمِ مسیحایی است ما را هلاک کرد . یعنی جانان ، با اینکه این خصوصیت عیسی را که با نَفَسِ خود مرده را زنده می کرد ، داشت ولی ما را هلاک کرد . پس این را به که بگویم که یک مصلحتِ متناقض است . [ از استغنای جانان نسبت به خودش شکایت می کند ]"
      },
      {
        "text": "حافظ از معتقدان است گرامی دارش / زان که بخشایشِ بس روحِ مکرم با اوست",
        "explanation": "ای جانان ، حافظ از دوستان و از جملع معتقدان است ، پس عزیزش بدار . زیرا از بسیاری از ارواحِ اولیاء و انبیاء با او است . یعنی حافظ از احبّای پاک و پاکدامن است . پس عزّت و احترامش کن . زیرا بسیاری از ارواح طیبه معین و ظهیر او است . حاصل کلام : حافظ جزو اهل الله می باشد . او را با سایر احبّا و دوستان قیاس مگیر . [ معتقدان = مراد محبان است / گرامی = عزیز و محترم / بخشایش = ترحم / روح مکرم = روح انبیاء و اولیاء ]"
      }
    ]
  },
  {
    "title": "غزل شماره ۵۸ حافظ",
    "verses": [
      {
        "text": "سرِ ارادتِ ما و آستانِ حضرت دوست / که هر چه بر سرِ ما می‌رود ارادتِ اوست",
        "explanation": "با کمال ارادت و صفا سر به آستان کرمش نهادیم . زیرا هر چه بر سرِ ما رود به اراده او است و ما تابع اراده او هستیم ."
      },
      {
        "text": "نظیرِ دوست ندیدم اگر چه از مَه و مِهر / نهادم آینه‌ها در مقابلِ رخِ دوست",
        "explanation": "مثل دوست یعنی جانان را ندیدم اگر چه از ماه و مهر مقابل روی دوست آینه ها قرار دادم یعنی ماه و مهر آن توانایی را ندارند که جمال بی مثال دوست در آن ها نمودار شود . زیرا روی او از ماه و خورشید اعلی و ارفع است"
      },
      {
        "text": "صبا ز حالِ دلِ تنگِ ما چه شرح دهد؟ / که چون شِکَنجِ ورق‌هایِ غنچه تو بر توست",
        "explanation": "حال دلتنگی ما را صبا چگونه شرح دهد که چون برگ های غنچه چین چین و تو در تو است . یعنی پرده های دلِ ما بی حد و بی پایان است . و در هر پرده اش درد و الم و سوز و گداز و محنت و حسرت فراوان وجود دارد . صبا که به اندرون دلِ ما راه ورود ندارد . فقط از رویش می وزد و می گذرد . پس چگونه می تواند این همه آلام ما را شرح دهد . [ خواجه در این بیت از اندوه ها شکایت می کند ]"
      },
      {
        "text": "نه من سَبوکش این دیرِ رندسوزم و بس / بسا سَرا که در این کارخانه سنگ و سبوست",
        "explanation": "در این دیری که رندها را می سوزانند . باده نوش و میخواره فقط من نیستم . بلکه خیلی سرها در این کارخانه ، خاک سبو است . یعنی در دیر این دنیای کهنه ، تنها من نیستم که آلوده عشق و محبت و الفت شده ام . بلکه عابرین یعنی سلف نیز از این کارخانه با عشق و محبت رفته اند که خاکِ سرهای آن ها مملو از بوی عشق و محبت است . [ سبوکش= سبوی کوچک ، سبود دستی / دیر = کلیسا / رند سوزم = سوزندۀ رند ]"
      },
      {
        "text": "مگر تو شانه زدی زلفِ عنبرافشان را؟ / که بادْ غالیه‌سا گشت و خاکْ عنبربوست",
        "explanation": "گویا زلفِ عنبرافشان را شانه زده ای که باد غالیه سا گشت . یعنی خیلی معطر شد و خاک هم بوی عنبر می دهد . حاصل کلام : همینکه تو زلف عنبرافشان را شانه زدی . باد و خاکِ عالم تماماََ معطر گشت . باد با عطر غالیه و خاک با عطر عنبر . [ مگر = در اینجا به معنی گویا / عنبر افشان = عنبر پاشنده / غالیه = ترکیبی است خوش بو از مشک و عنبریات / غالیه سا = نرم کردن غالیه ]"
      },
      {
        "text": "نثارِ رویِ تو هر برگِ گل که در چمن است / فدای قَدِّ تو هر سروبُن که بر لبِ جوست",
        "explanation": "هر برگ گلی که در چمن است نثار روی تو باد . و هر سروبُنی که در کنار جوی است فدای قدِ تو باد . [ مراد از « هر سَروبُن » تعبیر از کثرت است یعنی تمام سروبن ها فدای تو باد ]"
      },
      {
        "text": "زبانِ ناطقه در وصفِ شوق نالان است / چه جای کِلکِ بریده‌زبانِ بیهُده‌گوست؟",
        "explanation": "زبان قوۀ ناطقه در بیان اشتیاق آن جانان لال است یعنی عاجز است . و آن طور که لازم است نمی تواند شرح و وصف نماید . پس چه رسد به قلم زبان بریده و بیهوده گو . حاصل کلام : قوۀ ناطقه که حی و زنده است در وصفِ شوقِ جانان گنگ و لال می باشد . پس چه رسد به قلمی که از جمادات است و به دو صفت زبان بریده و بیهوده گو هم متصف می باشد . آیا می تواند شرح اشتیاق را بطور واقع بیان کند ."
      },
      {
        "text": "رخِ تو در دلم آمد مراد خواهم یافت / چرا که حالِ نکو در قَفایِ فالِ نکوست",
        "explanation": "خیالِ رُخِ تو به مخیله ام آمد ، انشاءالله که به مرادم خواهم رسید . زیرا که همیشه حالِ نکو به دنبال فال نکو است . یعنی مصور شدن رُخِ تو در خاطرم مبارک فالی است که به دنبالش وصلت دست خواهد داد ."
      },
      {
        "text": "نه این زمان دلِ حافظ در آتشِ هوس است / که داغدار ازل همچو لالهٔ خودروست",
        "explanation": "دل حافظ نه فقط حالا در آتشِ طلب است یعنی برای وصال جانان فقط حالا نیست که در آتش عشق می سوزد . بلکه چون لالِ خودرو از ازل داغدارِ آتش بوده است . خلاصه حافظ از آن کسانی است که با دلِ سوزان آمد و با دلِ سوزان هم رفت . [ داغدار = صاحب داغ / ازل = بی آغاز و ابد / خودرو = خود به خود سبز شده و رشد نموده نه در اثر توجه و تربیت کسی ]"
      }
    ]
  },
  {
    "title": "غزل شماره ۵۹ حافظ",
    "verses": [
      {
        "text": "دارم امید عاطفتی از جناب دوست / کردم جنایتی و امیدم به عفو اوست",
        "explanation": "گناهی کرده ام امّا از حضور دوست امید مرحمت دارم . و امیدم به عفو او است . یعنی امید مرحمت و شفقت را از دوست قطع نمی کنم زیرا که کریم الشأن و عالی جناب است و اگر چه من گناهکارم ولی امید به غفران و عفوش دارم . [ عاطفت = شفقت / جناب = حول و اطراف خانه / جنایت = گناه ]"
      },
      {
        "text": "دانم که بُگذرد ز سرِ جرمِ من که او / گرچه پریوش است ولیکن فرشته خوست",
        "explanation": "می دانم که از سرِ گناهم می گذرد یعنی از گناهم چشم می پوشد زیرا جانان گر چه مانند پری زیباست ولی خلق خوش فرشته را دارد یعنی مثل پریرویان بد خلق نیست و خلق و خوی خوش فرشته را دارد . [ جرم = گناه / پری وش = وش از ادات تشبیه است ، مانند پری ]"
      },
      {
        "text": "چندان گریستیم که هر کس که برگذشت / در اشکِ ما چو دید روان گفت کـ‌این چه جوست؟",
        "explanation": "از عشق جانان بقدری گریه کردم که هر کس جریان اشکِ ما را دید . حیرت زده گفت : این چه چشمه است . یعنی در عشق جانان آنقدر به ما گریه و بکاء دست داد که از اشکِ چشم مان ، سیلاب و جویبار پیدا شده و روان گشت به حدی که هر کس آن را دید گفت این چه جوی است ."
      },
      {
        "text": "هیچ است آن دهان و نبینم از او نشان / موی است آن میان و ندانم که آن چه موست",
        "explanation": "دهان جانان هیچ است که از او نام و نشانی نمی بینم و میانش هم موی است اما نمی دانم که آن چه موست . [ هیچ است آن دهان = دهان را به اعتبار کوچکی اش به هیچی وصف کرده ]"
      },
      {
        "text": "دارم عجب ز نقشِ خیالش که چون نرفت / از دیده‌ام که دَم به دَمش کار شُست و شوست",
        "explanation": "از نقشِ خیالِ جانان عجب دارم که چگونه از چشمم نرفت با اینکه دائماََ کارش شست و شو است . یعنی من که از اضطراب عشق این همه گریه می کنم و از چشمم این همه چشمه ها جاری می شود . تعجب می کنم که چگونه نقشِ خیالت با این همه اشک و شست و شو پاک نمی شود و نمی رود ."
      },
      {
        "text": "بی گفت و گوی زلفِ تو دل را همی‌کشد / با زلف دلکَش تو که را روی گفت و گوست؟",
        "explanation": "زلفت بی گفت و گو یعنی بدون علت و بی سبب دل می برد . پس با این زلفِ دلربا برای تو ، چه کس را با تو روی گفت و گو است . یعنی زلفت که بی گفت و گو دل دیوانه را خود به خود جلب می کند پس چه کسی مجال گفت و گو با زلفِ دلکش تو دارد . [ گفت و گو = سخن ، حرف / دلکش = دلربا ، جلب کننده ]"
      },
      {
        "text": "عمریست تا ز زلفِ تو بویی شنیده‌ام / زان بوی در مشامِ دلِ من هنوز بوست",
        "explanation": "دیر زمانی است که بوی زلف تو به مشام من رسیده است ولی هنوز آن بو در مشامم باقی است . یعنی بوی زلفت بقدری مؤثر است که بعد از گذشت زمانی هنوز آن بو را حس می کنم و از مشامِ خاطرم هرگز نمی رود . [ عمری است = زمانی ، مدتی / مشام = عضوی در دماغ که بو را حس می کند / هنوز = الآن / شنیده = در اینجا به معنی بوییده ]"
      },
      {
        "text": "حافظ بد است حالِ پریشانِ تو، ولی / بر بویِ زلفِ یار پریشانیَت نکوست",
        "explanation": "ای حافظ ، حالِ پریشان و نابسامان تو خوب نیست اما به امیدِ زلفِ جانان یا به سبب بوی زلف جانان این پریشانیت بهتر است . یعنی اگر چه به واسطۀ پریشانی از فراق حالت بَد است اما به امید جمعیت وصال این پریشانی به نفع تو است . زیرا که پایان فراق ، وصال است ."
      }
    ]
  },
  {
    "title": "غزل شماره ۶۰ حافظ",
    "verses": [
      {
        "text": "آن پیکِ ناموَر که رسید از دیارِ دوست / آورد حِرزِ جان ز خطِ مُشکبارِ دوست",
        "explanation": "آن پیک نامه بر که از دیار دوست رسید علاوه بر اینکه از سرزمین دوست آمده ، از خط مشکبار دوست یک حمایل جان هم آورده است . [ نامه بر = برنده نامه / دیار = جکع دار است به معنی خانه اما در این قبیل موارد به معنای مملکت مستعمل است / حرز = تعویذ را گویند که به گردن بچه ها می بندند ، حمایل ]"
      },
      {
        "text": "خوش می‌دهد نشانِ جلال و جمالِ یار / خوش می‌کند حکایتِ عِزّ و وقارِ دوست",
        "explanation": "آن پیک نامه بر جلال و جمال یار را خوب نشان می دهد و عز و وقار دوست را خوب حکایت می کند . یعنی اوصافِ حمیدۀ دوست را بسیار عالی وصف می کند . منظور بیت : اوصاف جمیل دوست را خوب وصف می کند تا دلی که امیدوار دوست است در طلبش باشد یعنی غرضش از ذکر اوصاف کامل جانان ترغیب و تشویق عشاق به طلب وصل جانان می باشد ."
      },
      {
        "text": "دل دادمش به مژده و خِجلَت همی‌برم / زین نقدِ قلبِ خویش که کردم نثارِ دوست",
        "explanation": "به آن پیک ، دل را به عنوان مژدگانی دادم ، در حالی که شرمنده از این نقدِ کم عیاری که نثار دوست کرده ام . [ مژده = بشارت / خجلت = شرمندگی / کم = اندک ، ناقص ]"
      },
      {
        "text": "شکرِ خدا که از مددِ بختِ کارساز / بر حسبِ آرزوست همه کار و بارِ دوست",
        "explanation": "شکر خدا که به یاری طالع موافق تمام کارهای دوست بر وفقِ مرادمان است . یعنی هر چه در بارۀ دوست آرزو کردیم ، خداوند تعالی میسر کرد . [ کارساز = در اینجا یعنی موافق / حسب = مقدار ]"
      },
      {
        "text": "سیرِ سپهر و دورِ قمر را چه اختیار؟ / در گردشند بر حَسَبِ اختیار دوست",
        "explanation": "این سیر و گردش افلاک و نجوم به میل و اختیار خودشان نیست بلکه تابع اراده و اختیار دوست بوده و به امر دوست در حرکتند نه به اختیار و ارداۀ خود . [ سپهر = فلک / گردش = گردیدن / حسَب = در اینجا به معنای «امر» آمده ]"
      },
      {
        "text": "گر بادِ فتنه هر دو جهان را به هم زند / ما و چراغِ چَشم و رهِ انتظارِ دوست",
        "explanation": "اگر باد فتنه هر دو عالم را به هم بزند ، ما با چراغِ چشم در راهِ انتظار دوستیم . یعنی حتی اگر تمام عالم را فتنه و آشوب فرا بگیرد ، ما باز چشممان را از انتظار دوست برنمی داریم . [ به هم زند = زیر و رو کند / انتظار = نظر / راهِ انتظار = مجازاََ راهی را گویند که در آن کسی منتظر باشد ]"
      },
      {
        "text": "کُحلُ الجَواهری به من آر ای نسیمِ صبح / زان خاکِ نیکبخت که شد رهگذارِ دوست",
        "explanation": "ای نسیمِ صبح از آن خاکِ خوشبختی که رهگذارِ دوست شد . برای من کحل الجواهری بیار . یعنی آن خاکی که به سبب پای مالیدن دوست بر آن ، کسب سعادت نموده است توتیای چشممان کنیم . [ کحل الجواهر = نوعی سرمه ، سرمه ای که با مروارید سوده می آمیختند و برای افزایش بینایی در چشم می کشیدند / خاک نیکبخت = خاکی که پایمال دوست شده / رهگذار = راهی که از آن عبور شود ]"
      },
      {
        "text": "ماییم و آستانهٔ عشق و سرِ نیاز / تا خوابِ خوش که را بَرَد اندر کنارِ دوست",
        "explanation": "ماییم و عرض احتیاج به آستان دوست . عجبا در کنار دوست خوابِ خوش برای که میسر شود . یعنی ما با خلوص نیت و با نیازِ تمام ملازم آستان یاریم ، تا همخوابی با دوست و خواب شیرین و لذیذ نصیب که شود ."
      },
      {
        "text": "دشمن به قصدِ حافظ اگر دم زند چه باک؟ / مِنَّت خدای را که نیَم شرمسارِ دوست",
        "explanation": "دشمن اگر در بارۀ حافظ و بر علیه او حرف زند ، چه باکی داریم . شکر خدا که شرمنده دوست نیستیم . یعنی وقتی مقبول دوست واقع باشم ، دشمن هر چه می خواهد بگوید ."
      }
    ]
  },
  {
    "title": "غزل شماره ۶۱ حافظ",
    "verses": [
      {
        "text": "صبا اگر گذری اُفتَدَت به کشور دوست / بیار نَفحِه‌ای از گیسوی مُعَنبَر دوست",
        "explanation": "ای صبا اگر گذرت به مملکت دوست افتد ، یعنی اگر به آنجا رفتی از گیسوی معنبر دوست بوی خوش بیار . خطاب به صبا برای آن است که نشر نفحات با صبا است و تا صبا حرکت نکند بوی گیسوی جانان دماغ ها را معطر نمی کند . [ کشور = اقلیم و مملکت / گیسو = موی بلند است که از تارک سر دو قسمت می شود / معنبر = مأخوذ از عنبر ]"
      },
      {
        "text": "به جانِ او که به شکرانه جان برافشانم / اگر به سویِ من آری پیامی از برِ دوست",
        "explanation": "قسم به جان دوست اگر از جانب دوست خبری برایم بیاوری به شکرانۀ آن یا برای شکرانۀ آن جان نثار می کنم . [ به شکرانه = برای شکرانه ]"
      },
      {
        "text": "و گر چنان که در آن حضرتت نباشد بار / برایِ دیده بیاور غباری از درِ دوست",
        "explanation": "خطاب به صبا گوید : اگر چنانکه اجازه ورود به حضرت جانان نداشته باشی . از غبار درِ او توتیایی برای چشم بیاور . [ حضرتت = به معنای حول و نزدیک / بار = در اینجا به معنای اجازه / در سه بیت فوق ، خواجه با صبا مکالمه کرده ]"
      },
      {
        "text": "منِ گدا و تمنایِ وصلِ او هیهات / مگر به خواب ببینم خیالِ منظرِ دوست",
        "explanation": "منِ گدا و آرزوی وصلت یار ، خیلی بعید است . زیرا هیچگونه مناسبتی بی ما وجود ندارد . مگر اینکه دیدن خیال روی او را در خواب تمنا کنم زیرا آن چه در رویا دیده شود خیال است و آن هم برای همه کس میسر نیست . [ تمنا = تقاضا / هیهات = خیلی بعید است ]"
      },
      {
        "text": "دل صِنوبَریَم همچو بید لرزان است / ز حسرتِ قد و بالای چون صنوبرِ دوست",
        "explanation": "از حسرت قد و بالای چون صنوبر دوست ، قلب صنوبری من مثل درخت بید لرزان است . یعنی از حسرت قد و بالای موزون جون صنوبر دوست ، دلم چون بید می لرزد . [ صنوبر = درختی است از ردۀ کاج ها و قامت محبوب ها را بدان تشبیه مکنند / دل = در اینجا مراد قلب است / بید = درخت بید / لرزان = در حال لرزیدن ، صفت درخت بید است ]"
      },
      {
        "text": "اگر چه دوست به چیزی نمی‌خرد ما را / به عالمی نفروشیم مویی از سرِ دوست",
        "explanation": "اگر چه دوست برای ما ارزش و بهایی قائل نیست . اما یک تار موی دوست را به دنیایی نمی فروشیم . یعنی اگر چه دوست ما را به هیچ می فروشد اما ما یک تار موی او را به تمام دنیا نمی دهیم ."
      },
      {
        "text": "چه باشد ار شود از بندِ غم دلش آزاد / چو هست حافظِ مسکین غلام و چاکر دوست",
        "explanation": "چه می شود اگر دلش از بندِ غم فارغ و آزاد گردد . چونکه حافظ مسکین غلام و چاکر تو است . یعنی چون از غلامان وابسته به تو است پس نباید دلش در بند غم باشد . زیرا تو عالی جنابی و غلامانت هم باید مثل تو باشند . حاصل این که غلامان تو باید در بی غمی از غلامان دیگران متمایز باشند ."
      }
    ]
  },
  {
    "title": "غزل شماره ۶۲ حافظ",
    "verses": [
      {
        "text": "مرحبا ای پیکِ مشتاقان بده پیغامِ دوست / تا کُنم جان از سرِ رغبت فدای نامِ دوست",
        "explanation": "ای پیک عاشقان مشتاق ، مرحبا ، خبر دوست را بده تا از سرِ علاقه جانم را فدای نامِ دوست نمایم . یعنی به محضِ شنیدن نامِ مبارکش ، بی اختیار جان و دل را نثارِ نامِ شریفِ جانان نمایم . [ پیک مشتاقان = ممکن است مراد «صبا» یا خودِ «پیک جانان» باشد / رغبت = میل ]"
      },
      {
        "text": "واله و شیداست دایم همچو بلبل در قفس / طوطی طبعم ز عشقِ شِکَّر و بادامِ دوست",
        "explanation": "طوطیِ طبع من مانند بلبل در قفس واله و شیدا است از شکر و بادام دوست . یعنی از لب و دهان و چشم دوست ، جون غذای طوطی شکر و بادام می باشد . به همین مناسبت اینها را با طوطی جمع کرده . [ واله = حیران ، شیدا ، دیوانه / قفس = محل حبسِ پرنده / معمولا شعرا بادام را به چشم تشبیه می کنند ]"
      },
      {
        "text": "زلفِ او دام است و خالش دانهٔ آن دام و من / بر امیدِ دانه‌ای افتاده‌ام در دامِ دوست",
        "explanation": "زلف آن جانان دام است و خالش دانۀ دام و من به امید یک دانه به دام دوست افتاده ام ."
      },
      {
        "text": "سر ز مستی برنگیرد تا به صبحِ روزِ حشر / هر که چون من در ازل یک جرعه خورد از جامِ دوست",
        "explanation": "هر کس چون من در ازل از جام دوست یک جرعه نوشید ، از مستی تا صبح قیامت سر بلند نکند . یعنی آنکه وجودش در ازل با شراب عشق و محبت سرشته شد . تا صبح روزِ حشر مستِ شراب عشق است . [ بر نگیرد = بلند نکند / جرعه = آن مقدار شراب و یا شربتی که بعد از خوردن در تهِ ظرف یا قدح می ماند ]"
      },
      {
        "text": "بس نگویم شِمِّه‌ای از شرحِ شوقِ خود از آنک / دردسر باشد نمودن بیش از این ابرامِ دوست",
        "explanation": "من از شرح شوق خود به جانان شمه ای گفتم ، زیرا شرح بیش از یک شمه باعث ابرام و دردسر دوست است . یعنی اظهار محبت برای نمودن شوق و اشتیاق خود نسبت به جانان کافی است زیرا محابیب از این نوع کارها خیلی زود متأثر می شوند . حاصل کلام : در شرح شوق و اشتیاق نوعاََ مدح لازم می شود و این هم ناخوشایند است از هر کسی که دیده شود . خصوصاََ از عاشق نسبت به معشوق خود . [ شمه = در لغت به معنی بو است ولی در اینجا مراد یک جزء می باشد / ابرام = در لغت به معنی محکم کردن است ولی در اینجا مراد تکلیف است ]"
      },
      {
        "text": "گر دهد دستم کشم در دیده همچون توتیا / خاک راهی کـ‌آن مشرف گردد از اَقدامِ دوست",
        "explanation": "اگر دستم دهد چون توتیا به چشم می کشم آن خاکی را که زیر پاشنه های دوست مشرف شده است . یعنی اگر خاک زیر پای دوست برایم میسر شود و به دستم رسد چون توتیا آن را به چشمم می کشم . [ توتیا = از مواد معدنی است که چون سُرمه به چشم می کشند / قدم = در لغت به معنی پاشنه است اما مردم آن را به معنای پا استعمال می کنند ]"
      },
      {
        "text": "میل من سویِ وصال و قصد او سویِ فراق / تَرکِ کامِ خود گرفتم تا برآید کامِ دوست",
        "explanation": "من مرادم وصال جانان است اما جانان قصدِ فراق دارد . با این وصف من ، مراد خود را ترک کردم تا مراد دوست حاصل شود . یعنی مقصود او که فراق و هجران است . من هم دلخواه او را اختیار کردم ."
      },
      {
        "text": "حافظ اندر دَردِ او می‌سوز و بی‌درمان بساز / زان که درمانی ندارد دَردِ بی‌آرامِ دوست",
        "explanation": "ای حافظ ، در درد و الم جانان بسوز و با بی درمانی در دردت بساز . و از این وضع که دردت درمان ندارد راضی و قانع باش ، زیرا دردِ بی آرامِ دوست درمان ندارد . بساز = قانع و راضی باش / بی آرام = چیزی که لحظه ای راحتی ندهد ]"
      }
    ]
  },
  {
    "title": "غزل شماره ۶۳ حافظ",
    "verses": [
      {
        "text": "رویِ تو کس ندید و هزارت رقیب هست / در غنچه‌ای هنوز و صدت عندلیب هست",
        "explanation": "خطاب به جانان : اگر چه روی تو را کسی ندیده است با این حال هزار رقیب داری و در غنجه ای هنوز ، یعنی پشت پرده ای ولی صد عندلیب داری . حاصل کلام : هنوز در آغوش مادری و از خانه بیرون نرفته ای ، لکن تمام دنیا مبتلای تواند ."
      },
      {
        "text": "گر آمدم به کوی تو چندان غریب نیست / چون من در آن دیار هزاران غریب هست",
        "explanation": "اگر به کوی تو آمده ام ، این کار بسیار عجیب و غریب نیست . زیرا در این دیار چون منِ غریب خیلی هست . حاصل کلام : آمدن من به محلۀ تو غریب نیست زیرا کوی تو مقام غُربا است . و غریب همیشه میل به غریب دارد . [ مراد از دیار در اینجا کوی جانان است ]"
      },
      {
        "text": "در عشق، خانقاه و خرابات فرق نیست / هر جا که هست پرتوِ رویِ حبیب هست",
        "explanation": "در طریق عشق بین میخانه و خانقاه فرق نیست . هر جا که هست در آنجا پرتو روی دوست است . یعنی چه صومعه زاهد و چه دیر راهب ، در همۀ آنها خدا حاضر است . و آثار جمال و جلال خدا همه جا منکشف و متجلّی است ."
      },
      {
        "text": "آن جا که کارِ صومعه را جلوه می‌دهند / ناقوسِ دِیرِ راهب و نامِ صلیب هست",
        "explanation": "آن جا که به کار صومعه جلوه می دهند یعنی به عبادات صومعه ، حُسن و جمال می دهند .ناقوس راهبِ دیر و نامِ صلیب در آنجا هست . مراد این است که همۀ اشیاء در حالِ تعبّدِ حق تعالی هستند و حق تعالی در همه جا حاضر است و معبود ، پیروان جمیعِ ادیان و ملل می باشد . [ ناقوس = تختۀ فلزی است که در کلیساها به هنگام نماز برای اعلام وقت نماز به صدا درمی آورند . ]"
      },
      {
        "text": "عاشق که شد که یار به حالش نظر نکرد / ای خواجه درد نیست وگرنه طبیب هست",
        "explanation": "چه کسی عاشق شد که یار به حالش نظر نکرد . یعنی البته که یار به عاشق حقیقی التفات می کند . اما ای عزیز درد نیست و اِلّا طبیب هست . یعنی جانان طبیبی است که اهلِ درد و عشق را می شناسد و به محضِ تشخیص درد ، فوری علاج می کند . حاصل کلام : مشکل اهلِ درد بودن می باشد و اِلّا درمان مقرر است ."
      },
      {
        "text": "فریادِ حافظ این همه آخِر به هرزه نیست / هم قصه‌ای غریب و حدیثی عجیب هست",
        "explanation": "فریاد و فغانی که حافظ در عشق جانان می کند عبث نیست ، بلکه حدیثی عجیب و غریب است . یعنی حافظ در عشق جانان بیهوده فریاد و فغان نمی کند . حتماََ یک کار بسیار بزرگ و مهمی هست که او را نالان و گریان کرده است ."
      }
    ]
  },
  {
    "title": "غزل شماره ۶۴ حافظ",
    "verses": [
      {
        "text": "اگر چه عرض هنر پیشِ یار بی‌ادبیست / زبان خموش، ولیکن دهان پُر از عربیست",
        "explanation": "اگر چه در حضور یار اظهار هنر بی ادبی است . من هم زبانم ساکت است و عرض هنر نمی کنم . امّا دهانم پُر از عربی است . خواجه با بیان ظریف به یارش عرض هنر نموده است و می فرماید : از علم عربی بهره مندم اگر چه متمدح نیستم .\n\n_ از فحوای کلام خواجه چنین برمی آید که دانستن زبان خودشان هنری محسوب نمی شده که هنر را به دانستن زبان عربی تخصیص داده است ."
      },
      {
        "text": "پری نهفته رخ و دیو در کرشمهٔ حُسن / بسوخت دیده ز حیرت که این چه بوالعجبیست",
        "explanation": "پری روی خود را مخفی نموده است یعنی دیده نمی شود . اما در عوض دیو در کرشمۀ حُسن است . یعنی جای پری را گرفته و عرض جمال می کند . دیده از حیرت سوخت که این چه بوالعجبی است . یعنی بسیار عجیب است که شیطان کارِ ملِک و پری را بکند . [ کرشمه = ناز / کرشمۀ حُسن = نازِ زیبایی / در زبان عرب وقتی در یک معنا قصد مبالغه داشته باشد با ابو و یا ام تعبیر می کنند مثل ابوالفساد و یا ام الخبائث ]"
      },
      {
        "text": "در این چمن گلِ بی خار کس نچید آری / چراغِ مصطفوی با شرارِ بولَهَبیست",
        "explanation": "در چمن دنیا کسی گُلِ بی خار نچید. زیرا هر کجا که گُل باشد خار هم همراهش است و هر جا شادی باشد دنبالش غم است . چنانکه سعدی می فرماید :\n\nجور دشمن چه کند گر نکشد طالب دوست / گنج و مار و گل و خار و غم و شادی به هم اند\n\n[ درین چمن = در اینجا یعنی دنیا / گل بی خار = گلی که خار نداشته باشد ، یعنی یک چیز بدون نقیض خود باشد / چراغ = آتشی که در فتیله شمع می سوزد / چراغ مصطفوی = شرف اسلام و نور نبوت مصطفی (ص) / شرار = شعلۀ آتش / لهب = شعلۀ آتش ]"
      },
      {
        "text": "سبب مپرس که چرخ از چه سفله پرور شد / که کام بخشی او را بهانه بی سببیست",
        "explanation": "مپرس سببِ اینکه فلک چرا دون پرور شد . یعنی افراد دون را عزیز کرد و نیکان و عزیزان را ذلیل . زیرا که برای تربیت دنی ، سبب لازم نیست . همان دنی و سفله بودن برای تربیت او کافی است . [ سفله پرور = پرورندۀ پست و فرومایه / کام بخشی بخشندۀ مراد ]"
      },
      {
        "text": "به نیم جو نخرم طاقِ خانقاه و رباط / مرا که مَصطَبه ایوان و پای خُم طَنَبیست",
        "explanation": "طاق خانقاه و رباط را به نیم جو نمی خرم زیرا اینها در نزد من بسیار بی ارزشند زیرا که مصطبه برایم ایوان است . یعنی به منزلۀ ایوان و پای طنبی است . حاصل کلام : در جایی که مصطبه ، ایوان و پای خم ، خانۀ طنبی من است . طاق خانقاه و مدرسه و رباط را به هیچ چیز نمی خرم یعنی از آن ها و این ها مستغنی و فارغ ام . [ طاق = ایوان عمارت / خانقاه = تکیۀ صوفیان / مصطبه = جایگاهِ غرباء / ایوان = شاه نشین / طنبی = خانه زیبایی در باغ ها و باغچه ها ]"
      },
      {
        "text": "جمالِ دختر رَز نورِ چشمِ ماست مگر / که در نقابِ زجاجی و پردهٔ عِنبیست",
        "explanation": "جمال دختر رَز یعنی جمال شراب گویا که نورِ چشم ما است که در نقاب زجاجی و در پردۀ عنبی است . یعنی گاه در توی شیشه محفوظ و زمانی در داخلِ عنب مستور است . دختر رَز = کنایه از شراب است / نور چشم = در اینجا یعنی مردمک چشم / زجاج = در لغت شیشه را گویند ولی در اصل یکی از رطوبات چشم است / عنبی =  کنایه از شراب است و در اصل یکی از پرده های چشم است ]\n\n_ حق تعالی چشم را از هفت پرده و سه رطوبت آفریده است که به ترتیب عبارتند از : پردۀ صلبیه ، پردۀ مشیمیه ، پردۀ شبکیه ، رطوبت زجاجیه ، رطوبت جلیدیه ، پردۀ عنکبوتیه ، رطوبت بیضیه ، پردۀ عنبیه ، پردۀ قرنیه و پردۀ ملتحمه .\n\n_ پس خواجه در این بیت به یک رطوبت و یک پرده چشم اشاره کرده و باده را در حکمِ مردمک چشم اجرا کرده است که گاه در پردۀ عنبی است یعنی قبل از فشرده شدن که به حالت انگور است و گاه در رطوبت زجاجی است یعنی موقعی که در قدح بلوری به مجلس می آید ."
      },
      {
        "text": "هزار عقل و ادب داشتم من ای خواجه / کنون که مستِ خرابم، صلاح بی‌ادبیست",
        "explanation": "ای عزیز قبل از این عقل و ادبی داشتم . اما حال که مستِ خرابم ، صلاح بی ادبی است یعنی هر چه ترکِ ادب است از من سر می زند زیرا که لایعقلم . [ خواجه = در این بیت به معنی معزز و محترم / مستِ خرابم = مست لایعقل ]"
      },
      {
        "text": "بیار می که چو حافظ هزارم استظهار / به گریهٔ سحری و نیازِ نیم شبیست",
        "explanation": "باده بیار که پشت گرمی من به گریه سحر و نیاز نیمه شبی است . یعنی باده نوشی من برای خاطر این دو چیز ، به استظهار این دو معنا است . وگرنه غیر از این دو عملِ لایق خدا ندارم که به پشتیبانی آن به این کار ارتکاب نمایم . [ مدام = دایم / استظهار = تکیه زدن بر چیزی ، پشت گرمی / نیاز = حاجت ]"
      }
    ]
  },
  {
    "title": "غزل شماره ۶۵ حافظ",
    "verses": [
      {
        "text": "خوشتر ز عیش و صحبت و باغ و بهار چیست؟ / ساقی کجاست، گو سببِ انتظار چیست؟",
        "explanation": "در فصل بهار چیست بهتر از عیش و خوشی و مصاحبت در باغی ؟ ساقی کجاست ؟ بگو سبب انتظار چیست ؟ یعنی در چنین موسمی که زمان عیش و عشرت است سبب تأخیر چیست . [ خوش تر = در اینجا یعنی خوبتر / عیش = ذوق و صفا / صحبت = مصاحبت / انتظار = تحمل استبصار ]"
      },
      {
        "text": "هر وقتِ خوش که دست دهد مغتنم شمار / کس را وقوف نیست که انجامِ کار چیست",
        "explanation": "هر فرصت خوبی که دست می دهد آن را غنیمت بدان . زیرا کسی آگه نیست که آخر و عاقبت کار چیست . یعنی هر زمان و هر ساعتی که با ذوق و صفا می گذرد . آن را از جانب خدا یک نعمت بدان و مغتنم شمار یعنی به فکر فردا مباش . زیرا کسی به اینکه فردا چه خواهد شد واقف نیست و نمی داند که چه پیش می آید و چگونه خواهد گذشت . [ مغتنم = غنیمت / وقوف = علم ]"
      },
      {
        "text": "پیوندِ عمر بسته به مویی‌ست هوش دار / غمخوارِ خویش باش، غم روزگار چیست؟",
        "explanation": "پیوند و اتصال عمر به یک مو بسته است یعنی در عمر دوام و ثباتی نیست و سریع الزوال است . عقلت را جمع کن و غمخوارِ نَفسِ خود باش . غمِ روزگار و زمانه چیست . حاصل اینکه : غم ایام و روزگار و ازمنه خوردن که فلان ماه کسوف بوده و یا فلان ماه خسوف و یا در فلان سال قحط و فلان سال فراوانی خواهد شد از عقل دور است . [ پیوند = بستگی / هوش دار = عقلت را جمع کن ، در جایی که کار از روی عقل نباشد این عبارت را بکار می برند / غمخوار = کسی که غم و غصه می خورد ]"
      },
      {
        "text": "معنیِ آبِ زندگی و روضهٔ ارم / جز طَرفِ جویبار و میِ خوشگوار چیست؟",
        "explanation": "معنی آب حیات و باغ ارم غیر از کنار چشمه و می خوشگوار چیست . طرف جویبار از روضۀ ارم و می خوشگوار از آب زندگی کنایه است . یعنی جنتی که می گویند همان جویبار و آب حیات که تعریف می کنند جز می خوشگوار نیست . [ روضه = در لغت به معنی چمن است ولی در اینجا یعنی باغ / ارم = اسم یکی از باغ های جنت است / جز = غیر / جویبار = در لغت به معنی کنار جوی است اما در این قبیل موارد به معنای مطلق چشمه است ]\n\n_ ارم بنای بزرگی بود در صحاری عدن در جنوب شبه جزیره عربستان ، زمینی به وسعت دوازده فرسنگ در دوازده فرسنگ . به وصف مسعودی صاحب مروج الذهب دارای تخته سنگ ها از طلا و آن را شداد بن عاد که مدعی الوهیت بود ساخت و آن را به نام جد خود ارم بن نوح ، ارم نامید . اکثر مفسرین ارم ذات العماد قرآن را همین ارم شداد دانسته اند . شعرا هم به ارم یا بهشت شداد اشاره کرده اند . بعضی بهشت ارم را در اسکندریه و بعضی دیگر در محل دمشق دانسته اند . ( فرهنگ دهخدا ) ."
      },
      {
        "text": "مستور و مست هر دو چو از یک قبیله‌اند / ما دل به عشوهٔ که دهیم اختیار چیست؟",
        "explanation": "چون صالح و طالح از یک قبیله هستند یعنی از یک پدر منشعب و متفرقند . پس ما دل به شیوۀ که دهیم ، اختیار چیست . یعنی کدام را اختیار کنیم . [ مستور = اهل تقوی ، صالح / قبیله = فرزندانی که از یک پدر منشعب و متفرق باشند / عشوه = در لغت به معنی ناز و شیوه اما در اینجا یعنی فن و صنع ]"
      },
      {
        "text": "راز درونِ پرده چه داند فلک، خموش / ای مدعی نزاعِ تو با پرده‌دار چیست؟",
        "explanation": "راز درون پرده یعنی پشت پرده را فکل چه می داند خاموش باش ای مدعی . نزاعت با فلک برای چیست . یعنی احوال و اطوار و حوادث روزگار را به افلاک نسبت دادن و گاه شاکر و زمانی شاکی بودن تماماََ ناشی از جهل است و این که تأثیر افلاک و نجوم را در امور عالم می بینیم و آن را می پذیریم به تقدیر امر خدا است . افلاک و نجوم در این تأثیر هیچگونه اختیار و استقلال ندارند . [ راز = کار مخفی / درون = داخل و توی یک چیز / چه داند = نمی داند / مدعی = در این بیت به معنای کسی است که خود را عالِم نشان می دهد ولی کارهایش جاهلانه است / نزاع = دعوا کردن / پرده دار = در لغت به معنای نگهدار پرده است ولی در اصطلاح دربان را گویند و اِسنادِ پرده داری به فلک مجازی است . زیرا خودِ فلک پرده است و حقیقتاََ پرده دار خداست که افلاک را نگهداری و حفظ می نماید ]"
      },
      {
        "text": "سهو و خطایِ بنده گَرَش اعتبار نیست / معنیِ عفو و رحمتِ آمُرزگار چیست؟",
        "explanation": "غفلت و خطای بنده اگر در نزدِ خداوند معتبر نباشد . پس معنای رحمت و عفو خداوند چیست ؟ یعنی اگر جرایم و خطای عباد در حیز اعنبار نباشد . پس اِسنادِ صفات عفو و غفور و رحیم به حق تعالی چه فایده دارد در حالیکه اضافه و نسبت این صفات به خداوند ضروری است و مطابق نص ثابت شده است . پس برای گناهان بنده اعتبار بوده . حال اگر کوه کوه گناه داشته باشیم . با اعتماد به این صفاتِ خداوند امیدواریم که گناهانمان را محو و عفو نماید . [ سهو = غفلت / خطا = مقابل صواب ، انحراف ، در اینجا یعنی جرم / اعتبار = اینجا یعنی معتبر / عفو = چشم پوشی از گناه کسی و عقاب نکردن او ، دریغ نداشتن رحمت / آمرزگار = غفار ]"
      },
      {
        "text": "زاهد شرابِ کوثر و حافظ پیاله خواست / تا در میانه خواستهٔ کردگار چیست",
        "explanation": "زاهد شراب کوثر خواست و حافظ شراب عشق و محبت را خواست . عجبا در میان خواستۀ این دو ، مطلوبِ خدا چیست ؟ یعنی آیا مطلوب زاهد ، مقبول خدا می شود یا خواستۀ عاشق ."
      }
    ]
  },
  {
    "title": "غزل شماره ۶۶ حافظ",
    "verses": [
      {
        "text": "بنال بلبل اگر با مَنَت سرِ یاریست / که ما دو عاشق زاریم و کارِ ما زاریست",
        "explanation": "ای بلبل اگر هوای یاری و رفاقت با من داری پس بنال و فریاد کن ، زیرا ما هر دو عاشقیم و ذلیل و کارمان ناله و فغان است . یعنی تو عاشق گُلی و من عاشق جانانم و مقتضای حال عاشق ناله و زاری است پس اگر خیالِ یاری با من داری بیا بنالیم و فریاد و فغان کنیم ."
      },
      {
        "text": "در آن زمین که نسیمی وزد ز طُرِّهٔ دوست / چه جایِ دم زدنِ نافه‌های تاتاریست",
        "explanation": "در جایی که از طرۀ جانان نسیمی وزد . یعنی بوی طرۀ جانان به مشام برسد . دیگر چه جای تنفس نافه های تاتاری است . یعنی در آن موقع نافه های تاتاری قابل بوییدن نیستند . حاصل کلام اینکه در مقابل بوی طرۀ جانان ، بوی نافه های تاتاری اعتبار ندارد . [ نسیمی وزد = باد ملایمی وزد / دم زدن = در لغت به معنی نفس کشیدن و لی در اصطلاح تکلم کردن است / تاتار = اسم قوم مشهوری است ]"
      },
      {
        "text": "بیار باده که رنگین کنیم جامهٔ زرق / که مستِ جامِ غروریم و نام هشیاریست",
        "explanation": "باده بیار که خرقۀ ریا و تزویر را رنگین کنیم . زیرا تا اینکه مستِ بادۀ غروریم اما نام مان به هوشیاری معروف شده . یعنی با وجود این مستی غرور ، نام هوشیاری به خود نسبت دادن مان ناشی از خرقۀ ریا است . پس اکنون باید این خرقۀ ریا را با باده رنگین کنیم تا سبب ازالۀ این دو صفت گردد ."
      },
      {
        "text": "خیالِ زلفِ تو پختن نه کارِ هر خامیست / که زیرِ سلسله رفتن طریقِ عیّاریست",
        "explanation": "خیال گرفتار شدن به زلف تو کارِ خامان و ناپختگان نیست . زیرا گرفتار زنجیر شدن و به زیر سلسله رفتن کارِ عیاران است نه کارِ احمق ها ، زیرا کسی که احمق و خام باشد خود را به آن ورطه نمی اندازد . [ خام = ناپخته ]"
      },
      {
        "text": "لطیفه‌ایست نهانی که عشق از او خیزد / که نام آن نه لبِ لعل و خطِ زنگاریست",
        "explanation": "لطیفه ، یک حالت نهانی است که عشق از آن خیزد و نامِ آن لطیفۀ شیرین ، لبِ لعل و خط سبز نیست . یعنی آنچه دل عاشق را ربوده و به خود جذب می کند خط و خال و لب لعل نیست ."
      },
      {
        "text": "جمالِ شخص، نه چشم است و زلف و عارض و خال / هزار نکته در این کار و بارِ دلداریست",
        "explanation": "زیبایی انسان منحصر به چشم و زلف و گونه و خال نیست بلکه هزار نکته دقیق در کارِ عشق و دلداری وجود دارد ."
      },
      {
        "text": "قلندرانِ حقیقت به نیم جو نخرند / قبایِ اطلس آن کس که از هنر عاریست",
        "explanation": "مجردان حقیقت یعنی اهل الله به نیم جو نخرند . قبای اطلس آن کس را که از هنر عاری است . یعنی خالی از هنر است . حاصل سخن : اهل معرفت ، بی معرفتان را به هیچ نخرند . یعنی اعتنا نکنند اگر چه با لباس های فاخر متجلی و متزین باشند . [ قلندران = مراد مجردانند / عاری است = عریان است ]"
      },
      {
        "text": "بر آستان تو مشکل توان رسید آری / عروج بر فلکِ سروری به دشواریست",
        "explanation": "رسیدن به آستان تو مشکل به نظر می رسد . بلی ، عروج به فلکِ سروری سخت است . یعنی وصول به مقام کبرا و عظما مشکل است . و برای هر کس مقدور نیست . [ رسیدن به آستان تو همان عروج بر فلکِ سروری و صعود به آسمان سعادت است . ]"
      },
      {
        "text": "سحر کرشمهٔ چشمت به خواب می‌دیدم / زهی مراتب خوابی که بِه ز بیداریست",
        "explanation": "هنگام سحر اشارۀ وصل جانان را در خواب دیدم . چه خوش است مراتب خوابی که بهتر از بیداری است . یعنی خوابی که در آن اشاره به وصال باشد بهتر از بیداری است که در آن ایماء و اشارۀ به وصل نباشد . [ کرشمه = در لغت به اشارات چشم و ابرو گویند / به خواب = در رویا ]"
      },
      {
        "text": "دلش به ناله میازار و ختم کن حافظ / که رستگاریِ جاوید در کم آزاریست",
        "explanation": "ای حافظ ، دلش را با ناله میازار و ختم کن ناله را . زیرا صلاحِ ابدی کُلاََ در ترک آزار است . یعنی فلاح و نجات ابدی در این است که هیچ کس را اذیت و آزار نرسانی و علی الخصوص جانان را . [ ناله = گریه و زاری / میازار = آزار مده / ختم کن = تمام کن / رستگار = اهل صلاح و فلاح / جاوید = ابدی / کم آزاری = آزار نکردن و یا بی آزار بودن ]"
      }
    ]
  },
  {
    "title": "غزل شماره ۶۷ حافظ",
    "verses": [
      {
        "text": "یا رب این شمع دل‌افروز ز کاشانهٔ کیست؟ / جانِ ما سوخت، بپرسید که جانانهٔ کیست؟",
        "explanation": "عجبا آن شمعی که دل ها را متشوق می کند . یعنی خاطرها را شوق می بخشد ، از خانۀ کیست ، یعنی فرزند کیست . جان ما را آتش زد . بپرسید که جانانۀ کیست و دلربای کیست . [ یارب = در اینجا یعنی عجبا ، در مقام تعجب استعمال شده و حالت ندا و منادا ندارد / دل افروز = روشن کننده دل / کاشانه = خانۀ زمستانی / بپرسید = سؤال کنید ]"
      },
      {
        "text": "حالیا خانه‌براندازِ دل و دین من است / تا در آغوشِ که می‌خسبد و هم‌خانهٔ کیست؟",
        "explanation": "آن شمع دلفروز که فعلاََ خانه برانداز دل و دین من است . عجبا با که همخواب و همبستر است و با که همخانه می باشد . حاصل اینکه ، مرا خراب و بیچاره کرد . آیا که را آباد و احیاء کند . [ حالیا = حالا / خانه برانداز = خانه خراب کن / هم آغوش = آغوش تاش / همخانه = خانه تاش ]\n\n_ برخی به خواجه اعتراض کرده اند که به صرف گمان ، جانانش را با دیگران هم آغوش کردن مناسب نیست . و بعضی جواب داده اند که خواجه از روی رنجش چنین حرفی زده است . و عده ای دیگر این جواب را رد کرده اند به این دلیل که عاشق هر قدر هم از معشوق خود رنجش داشته باشد شایسته نیست این نوع نسبت ها را به وی دهد علی الخصوص صاحب دولتی چون خواجه . و باز عده ای دیگر گفته اند : لفظ «که» در اینجا عبارت از پدر و مادر جانان است یعنی در آغوش کدام پدر و مادر می خوابد چنانکه در بیت قبل فرزند کیست ، گفته ."
      },
      {
        "text": "بادهٔ لعلِ لبش کز لبِ من دور مباد / راحِ روحِ که و پیمان‌دهٔ پیمانهٔ کیست؟",
        "explanation": "بادۀ لب چون لعلِ آن جانان که خدا نکند از لبِ من دور باشد . راحِ روح کیست ؟ یعنی به جانِ که جان می بخشد . و با که پیمان بسته است که هم قدح شود . [ راح = در اینجا یعنی شراب ]"
      },
      {
        "text": "دولتِ صحبتِ آن شمعِ سعادت‌پرتو / باز پرسید خدا را که به پروانهٔ کیست؟",
        "explanation": "محض خاطر خدا بپرسید که مصاحبت آن شمعِ سعادت پرتو به پروانۀ کیست و یا به سبب پروانۀ کیست . یعنی کاتب ازل این سعادت را به پیشانی که نوشته و برای که تقدیر کرده است . [ دولت صحبت = مصاحبت / خدا را = برای خاطر خدا / به پروانه کیست = پروانه در اینجا خط همایونی است که بنا به مقتضای مصلحتی ، پادشاهان به نامِ کسی صادر کنند و آن که این دست خطِ همایونی را به صاحبش در خارج می رساند . او را هم پروانه گویند . در بین سلاطین عجم این خود یک منصب است . ]"
      },
      {
        "text": "می‌دهد هر کَسَش افسونی و معلوم نشد / که دلِ نازکِ او مایلِ افسانهٔ کیست!",
        "explanation": "به این شمعِ دلفروز هر کسی افسونی می دمد و با مکر و حیله سعی می نماید که تمایل او را به خود جلب نماید . اما معلوم نشد که دلِ نازک و ظریف او به افسانۀ که و به رقیۀ که مایل است . حاصل اینکه ، هر کسی برای اینکه او را به خود اختصاص دهد . قصه ها و افسانه ها می خواند اما معلوم نیست که به قصۀ که مایل است . [ افسون = حیله و مکر و آنچه زیر لب خوانده و فوت کنند / نازک = ظریف ، صفت است برای دل / افسانه = اسطوره ]"
      },
      {
        "text": "یا رب آن شاه‌وَشِ ماه‌رخِ زهره‌جبین / دُرِّ یکتایِ که و گوهر یک‌دانهٔ کیست؟",
        "explanation": "عجبا ، آن شمعِ دلفروزِ شاه وش و زهره جبین ، دُرِ یکتای که و گوهر یکدانۀ کیست . یعنی فرزند که و جگر گوشۀ کیست . [ شاه وش = مانند شاه / جبین = پیشانی / زهره جبین = پیشانی براق / دُر = مروارید / دُرِ یکتا = مروارید یکدانه در یک صدف که این مروارید عادتاََ درشت می شود ]"
      },
      {
        "text": "گفتم آه از دلِ دیوانهٔ حافظ بی‌تو / زیرِ لب خنده‌زنان گفت که دیوانهٔ کیست؟",
        "explanation": "به آن جانان گفتم : آه از دلِ دیوانۀ حافظ که در فراق تو چه می کشد . در حالیکه زیر لب می خندید گفت : دیوانۀ کیست . یعنی من او را دیوانه نکرده ام و از دیوانگی او خبر ندارم . مرادش این است که هر که دیوانه کرده به او شکایت کن ."
      }
    ]
  },

  {
    "title": "غزل شماره ۶۸ حافظ",
    "verses": [
      {
        "text": "ماهم این هفته برون رفت و به چشمم سالی‌ست / حالِ هجران تو چه دانی که چه مشکل حالی‌ست؟",
        "explanation": "جانان در این هفته از شهر رفت . لیکن این یک هفته به نظر من یک سال می آید . [ ماه ام = در اینجا به معنی جانان است / شد = در اینجا یعنی رفت ]"
      },
      {
        "text": "مردم دیده ز لطفِ رخِ او در رخِ او / عکس خود دید، گمان برد که مشکین خالی‌ست",
        "explanation": "مردمک چشم در اثر لطافت و ظرافتِ رخ جانان ، در رخِ او نظیر خود را دید و گمان برد که مشکین خالی است . یعنی مردمک چشم در روی چون آیینۀ جانان عکس خود را دید و گمان برد که آن عکس خالِ مشکین است . [ مردم دیده = مردمک چشم / لطف = در اینجا یعنی لطافت / رخ = گونه ، گاهی به معنی صورت به کار می رود ]"
      },
      {
        "text": "می‌چکد شیر هنوز از لبِ هم‌چون شکرش / گر چه در شیوه‌گری هر مژه‌اش قَتّالی‌ست",
        "explanation": "از لب همچون شکر لذیذ آن جانان هنوز شیرِ مادر می چکد . اگر چه در شیوه گری و ناز هر مزه اش برای هلاک کردن عشاق یک قتال است . [ می چکد = قطره قطره می ریزد / هنوز = الان / شیوه = ناز ]"
      },
      {
        "text": "ای که انگشت‌نمایی به کرم در همه شهر / وه که در کارِ غریبان، عَجَبَت اِهمالی‌ست",
        "explanation": "ای جانانی که در همۀ شهر در کرم انگشت نمایی . یعنی به کرم مشهوری . واه که اهمال عجیبی در کارِ غریبان داری . حاصل اینکه نسبت به همه کس با احسان و لطف هستی اما نسبت به غریبان اهمال می ورزی . خواجه خود را از غربا می داند ."
      },
      {
        "text": "بعد از اینم نَبُوَد شائبه در جوهرِ فرد / که دهانِ تو در این نکته خوش استدلالی‌ست",
        "explanation": "از این به بعد دیگر در وجود جوهر فرد شک نخواهم داشت . یعنی طبق عقیده متکلّمین عقیده دارم که جوهر فرد وجود دارد . زیرا دهان تو برای اثبات این نکته استدلال خوبی است . حاصل اینکه ، دهان تو برای اثبات وجودِ جوهرِ فرد دلیلی روشن است زیرا در کوچکی مانند جزء غیر قابل تجزیه می باشد . [ شائبه = شک / جوهر فرد = جزیی است غیر قابل تجزیه ، متکلّمین قائل به وجود جوهر فرد هستند و گویند تمام اشیاء از این اجزاء مترکبند . اما حکما به وجود جوهر فرد قائل نشده اند و گویند تمام اشیاء از هیولا و صورت ترکیب یافته اند . ]"
      },
      {
        "text": "مژده دادند که بر ما گذری خواهی کرد / نیّتِ خیر مگردان که مبارک فالی‌ست",
        "explanation": "مژده دادند که از نزدِ ما گذر خواهی کرد یعنی عبور خواهی کرد . این خود یک نیّت خیر است . پس دیگر نیّت خیر را تغییر مده که فال مبارکی است . یعنی نیّت کرده ای که از نزدِ ما بگذری و این نیّت مبارکی است و آن را تغییر مده . [ مژده = نوید / گذر = عبور کردن / نیّت = قصد ]"
      },
      {
        "text": "کوهِ اندوهِ فراقت به چه حالت بکِشد؟ / حافظِ خسته که از ناله تنش چون نالی‌ست",
        "explanation": "کوهِ غم هجرانِ تو را حافظ با چه فن و تدبیر بکشد که از ناله ، تنش مثل نال ضعیف گشته . یعنی کوهِ بارِ هجران را چگونه تحمل نماید که از دردِ عشق و محبت چون نال ضعیف و نحیف شده . [ ناله = گریه و زاری ]"
      }
    ]
  },
  {
    "title": "غزل شماره ۶۹ حافظ",
    "verses": [
      {
        "text": "کس نیست که افتادهٔ آن زلفِ دوتا نیست / در رهگذرِ کیست که دامی ز بلا نیست",
        "explanation": "کسی پیدا نمی شود که افتادۀ آن زلفِ دو تا نباشد و کیست که در سر راهش دامی از بلا نباشد یعنی هر کسی به مقتضای حال خود به چیزی گرفتار و مبتلا است ."
      },
      {
        "text": "چون چشمِ تو دل می‌برد از گوشه نشینان / همراهِ تو بودن گُنَه از جانب ما نیست",
        "explanation": "چون چشم تو از گوشه نشینان و زهاد و عباد دل می برد پس تابع تو شدن و گناه دوست داشتن تو از جانب ما نیست . یعنی در حالیکه چشم تو از تارک دنیا و از کسانی که به حال انقطاع به سر می برند دل ربوده است و همگی به تو عشق می ورزند ، پس ما که عاشق پیشه و عشقبازیم آیا آن قدرت را داریم که به تو ندهیم و آیا اختیارمان در دست خودمان است ؟"
      },
      {
        "text": "روی تو مگر آینهٔ لطفِ الهیست / حقا که چنین است و در این روی و ریا نیست",
        "explanation": "روی تو کانه آیینۀ نور الهی است و حقیقتاََ هم همینطور است و در این سخن هیچگونه ریا نیست ."
      },
      {
        "text": "نرگس طلبد شیوهٔ چشمِ تو، زهی چشم / مسکین خبرش از سر و، در دیده حیا نیست",
        "explanation": "نرگس ، شیوه چشم تو را طلب می کند ، عجب چشمی ، یعنی چه مناسبت دارد که چشم جانان و نرگس یکی باشد که شیوۀ چشم او را تقلید نماید . نرگسِ مسکین از سرش که هیچ خبر ندارد و در چشمش هم ضیا نیست ."
      },
      {
        "text": "از بهرِ خدا زلف مَپیرای که ما را / شب نیست که صد عربده با بادِ صبا نیست",
        "explanation": "از برای خدا زلفت را تزیین مکن . زیرا شبی نیست که با بادِ صبا صد جنگ نداشته باشم . یعنی تو که زلفت را آرایش کرده به دست بادِ صبا می سپاری . ما از رشک طاقت نیاورده ، هر شب با بادِ صبا صد با دعوا می کنیم ."
      },
      {
        "text": "بازآی که بی روی تو ای شمعِ دل افروز / در بزمِ حریفان، اثرِ نور و صفا نیست",
        "explanation": "ای جانان دل افروز زیبا که بی روی تو در بزمِ باده نوشان از نور و صفا اثری نیست . یعنی بدون تو مجلس حریفان رونق و لطف ندارد . [ دل افروز = افروزندۀ دل ، آنچه باعث روشنایی و صفای دل است ]"
      },
      {
        "text": "تیمارِ غریبان اثرِ ذکرِ جمیل است / جانا مگر این قاعده در شهرِ شما نیست؟",
        "explanation": "غمخواری غریبان سبب ذکر جمیل است . ای جانان این رسم در شهر شما نیست . زیرا من غریبم و هیچ نظری به من نمی کنی ، آیا طالب ذکر جمیل نیستی و نمی خواهی که به نیکی مشهور شوی ؟"
      },
      {
        "text": "دی می‌شد و گفتم صنما عهد به جای آر / گفتا غلطی خواجه در این عهد وفا نیست",
        "explanation": "دیروز جانان داشت می رفت که گفتم صنما ، عهد را به جا بیاور . جانان در جوابم گفت : ای خواجه اشتباه می کنی در این عهد و زمانه وفا نیست . یعنی عهدی که من بسته ام وفا ندارد و یا در این زمانه وفا نیست . [ عهد = در مصراع اول به معنی وعده و در مصراع دوم به معنی زمانه است / می شد = می رفت / غلطی = غلط می کنی ]"
      },
      {
        "text": "گر پیر مغان مرشدِ من شد چه تفاوت / در هیچ سری نیست که سِرّی ز خدا نیست",
        "explanation": "چه تفاوت می کند که مرشدمان پیر مغان باشد یا مسلمان . چون میانِ اینها فرقی نیست . زیرا سری نیست که از اسرار الهی در آن سِری نباشد . به دلیل اینکه حق تعالی هیچ چیز را بیهوده نیافریده است . پس در آفرینش پیرِ مغان هم سِرّی وجود دارد منتهی برای ما مخفی است ."
      },
      {
        "text": "عاشق چه کُنَد گر نَکِشَد بارِ ملامت / با هیچ دلاور سپرِ تیرِ قضا نیست",
        "explanation": "عشاق برای خوردن تیرِ ملامت و طعن مردم آفریده شده اند و هیچ دلاور و بهادر نمی تواند در برابر تیرِ قضا سپر بگیرد یعنی کسی نمی تواند تیرِ قضا و قدر را دفع کند . پس خوردن تیر ملامت و کشیدن طعن برای عشاق مقدّر بوده و به هیچ وجه قادر به دفع آن نیستند ."
      },
      {
        "text": "در صومعهٔ زاهد و در خلوتِ صوفی / جز گوشهٔ ابروی تو محرابِ دعا نیست",
        "explanation": "در عبادتگاه زاهد و در خلوت صوفی غیر از گوشۀ ابروی تو محراب دعا نیست یعنی زاهد و عابد و صوفی همگی عاشقان تو و دعاگویان تواند ."
      },
      {
        "text": "ای چنگ فروبرده به خونِ دلِ حافظ / فکرت مگر از غیرتِ قرآن و خدا نیست",
        "explanation": "ای جانانی که به خونِ دل حافظ پنجه آلوده ای . آیا از غیرت کلام خدا هیچ اندیشه نمی کنی یعنی در جایی که رعایت حافظ قرآن لازم است . تو ظلم می کنی . شرم کن و از خدا بترس . زیرا غیرت قرآن اثر دارد . [ چنگ = چنگال ، پنجه / فرو برده = در اینجا به معنای آغشته آمده است ]"
      }
    ]
  },
  {
    "title": "غزل شماره ۷۰ حافظ",
    "verses": [
      {
        "text": "مردم دیدهٔ ما جز به رُخَت ناظر نیست / دل سرگشتهٔ ما غیرِ تو را ذاکر نیست",
        "explanation": "مردمک چشم ما جز به رخِ تو به غیر نگاه نمی کند و دلِ حیرانِ ما دائماََ تو را ذکر می کند . [ مردم = در اینجا به معنی مردمک و دیده به معنی چشم است ]"
      },
      {
        "text": "اشکم احرامِ طوافِ حَرَمَت می‌بندد / گرچه از خونِ دلِ ریش دمی طاهر نیست",
        "explanation": "اشکِ چشمم برای طوافِ حَرمت ، احرام می بندد . اگر چه از خونِ دلِ مجروح یک نفس طاهر و پاک نیست . یکی از شرایط اصلی احرام بستن طهارت کامله است . [ حرم = در اینجا مراد حرمِ جانِ جانان است / دلِ ریش = دلِ زخم دار / دَمی = در اینجا به معنی وقت است / طاهر = پاک ]"
      },
      {
        "text": "بستهٔ دام و قفس باد چو مرغ وحشی / طایر سِدره اگر در طلبت طایر نیست",
        "explanation": "اگر مرغ بهشت که آنقدر عزیز است به سوی تو پرواز نکند ، یقیناََ بدین جهت است که ارزش تو را درنیافته . پس همان بهتر که مثل مرغ وحشی و بی قدر و منزلت ، در دام و قفس اسیر باشد . [ دام = بند ، گرفتاری / طایر سِدره = مرغ بهشت ، یعنی حضرت جبرئیل امین که مقامش سدرة المنتهی است که وقتی بخواهد به جایی پرواز کند از آنجا پرواز می کند و دوباره بدانجا برمی گردد ]"
      },
      {
        "text": "عاشقِ مفلس اگر قلبِ دلش کرد نثار / مَکُنَش عیب که بر نقدِ روان قادر نیست",
        "explanation": "ای جانان اگر عاشق مفلس ، دلِ ناقابل خود را نثار تو کرد . عیبش مگیر ، زیرا به نقد جان و یا به نقد رایج قادر نیست . [ نقد روان = به دو معنی آمده یکی رایج مثل سکه طلا و نقره رایج و معنی دومش روح انسان است / قلب = سکه تقلبی که غیر رایج است ]"
      },
      {
        "text": "عاقبت دست بدان سروِ بلندش برسد / هر که را در طلبت همتِ او قاصر نیست",
        "explanation": "هر کس که در طلب تو ، همت اش قاصر نباشد عاقبت دستش به سرو بلند تو یعنی به قامتت می رسد . یعنی هر که سعی و همت اش در طلب تو کامل باشد البته روزی به وصالت می رسد ."
      },
      {
        "text": "از روان بخشی عیسی نزنم دَم هرگز / زان که در روح فَزایی چو لبت ماهر نیست",
        "explanation": "در حضور تو از روان بخشی عیسی دَم نمی زنم و سخن نمی گویم زیرا که در روح فزایی چون لب تو ماهر نیست . حتی مهارتی که لبت در حیات بخشی دارد در حضرت عیسی وجود ندارد ."
      },
      {
        "text": "من که در آتشِ سودای تو آهی نزنم / کِی توان گفت که بر داغ، دلم صابر نیست",
        "explanation": "من که در آتش محبت تو حتی آهی نمی کشم . چگونه می شود گفت که دلم در داغ صابر نیست یعنی تحملِ آتش عشق را ندارد ."
      },
      {
        "text": "روز اول که سرِ زلفِ تو دیدم گفتم / که پریشانیِ این سلسله را آخر نیست",
        "explanation": "آن روز که سر زلفِ تو را دیدم گفتم که پریشانی این سلسله نهایت ندارد . یعنی هر قدر که زلف پریشان گردد به همان نسبت دل ها پریشان می شود . زیرا مقام و محل قرارِ دل ها ، زلف است . پس زلف که پریشان شود . همان دل ها هم پریشان می شوند . با این وصف چون پریشانی زلف غایت ندارد پس پریشانی دل ها هم انتها نخواهد داشت . [ روز اول = مراد روز الست است / سلسله = زنجیر ]"
      },
      {
        "text": "سر پیوند تو تنها نه دلِ حافظ راست / کیست آن کِش سَرِ پیوند تو در خاطر نیست",
        "explanation": "سودای وصلِ تو نه تنها آرزوی دلِ حافظ است . کیست آن کس که هوای وصلِ تو در خاطرش نباشد . یعنی در خاطر همه آرزوی وصلِ تو هست . [ سرِ پیوند = سودا و آرزو / پیوند = اتصال و وصل / تنها = فقط ]"
      }
    ]
  },
  {
    "title": "غزل شماره ۷۱ حافظ",
    "verses": [
      {
        "text": "زاهدِ ظاهرپرست از حالِ ما آگاه نیست / در حقِ ما هر چه گوید جایِ هیچ اکراه نیست",
        "explanation": "زاهد متظاهر ، از حال ما با خبر نیست پس هر چه در بارۀ ما می گوید هیج جای اکراه نیست . زیرا زاهدان ضد و مخالف عرفا هستند و در غیابشان از غیبت و بدگویی خودداری نمی کنند . همین است که خواجه می فرماید : هر چه در حق ما گوید معذورند و ما از گفته های آنان با وجود کریه بودن نمی رنجیم چونکه از حال ما آگه نیستند . [ ظاهرپرست = متظاهر ، اهل ظاهر ]"
      },
      {
        "text": "در طریقت هر چه پیشِ سالک آید خیرِ اوست / در صراطِ مستقیم ای دل کسی گمراه نیست",
        "explanation": "در حال سلوک هر چه برای سالک پیش آید خیر او در آن است . ای دل ، در راه راست کسی گمراه نمی شود . [ در حال سلوک هر عقبه که برای سالک واقع می شود با در نظر گرفتن عاقبت آن به خیر سالک تمام می شود زیرا این خود از جانب حق ، تربیت و ارشاد است . طریقت = سلوک / گمراه = منحرف ]"
      },
      {
        "text": "تا چه بازی رخ نماید بیدَقی خواهیم راند / عرصهٔ شطرنجِ رندان را مجالِ شاه نیست",
        "explanation": "یک مُهره پیاده ای می رانیم تا ببینیم وضع بازی چه می شود . عرصۀ شطرنج رندان جولانگاه حرکت شاه یا بازی با شاه نیست و فعلا نمی توان شاه را راند . مقصود اینکه در این روزگار برای رندان آزاد منش این امکان نیست که با شاه بازی کند یعنی به دستگاه سلطنت تعرض نمایند لذا با پیادگان خرده پا بازی می کنیم تا چه پیش آید . [ بیدق = مُهره پیاده شطرنج / عرصه = صفحه شطرنج / مجال = محل جولان ، امکان حرکت ]\n\nدر این بیت وضع یک شطرنج باز وصف شده است . هنگامیکه حرکت مؤثری به نظرش نمی رسد . ناچار برای گذراندن وقت و رسیدن به فرصت مناسبت ، پیاده ای حرکت می دهد و منتظر بازی حریف می ماند ."
      },
      {
        "text": "چیست این سقفِ بلندِ سادهٔ بسیارنقش؟ / زین معما هیچ دانا در جهان آگاه نیست",
        "explanation": "این سقف بسیار ساده که نقش بسیار دارد چیست ؟ هیچ دانایی در جهان از این نکته پیچیده اطلاع ندارد . [ ساده = بی نقش و نگار ، اطلس ، فلک نهم را چون بی ستاره است فلک اطلس یا ساده نامیده اند / نقش = اثر ، نگار . پرنقش گفتنش به دلیل مزین بودن آسمان بوسیله کواکب و ساده گفتنش برای این است که هنگام روز ستارگان دیده نمی شوند و آسمان ساده به نظر می رسد . ]"
      },
      {
        "text": "این چه استغناست یا رب وین چه قادر حکمت است؟ / کاین همه زخمِ نهان هست و مجالِ آه نیست",
        "explanation": "خدایا این چه بی نیازی و چه حکمت نیرومندی است که این همه زخم های نهانی باشد اما مجال آه نباشد . یعنی قدرت جانان در حکمت و استغنایش عجب قدرت و عجب استغنا است که این همه زخم بر دل عشاق می زند . اما عشاق مجال آه کشیدن ندارند . [ استغنا = در لغت به معنای بی نیاز شدن است و در اصطلاح صوفیان مقام کبریایی و بی نیازی حق تعالی است / قادر حکمت = حکمت و فلسفه ای که بر امور تسلط دارد ]\n\nمقصود بیت : به خداوند می گوید : تو چه بی نیازی از بندگان داری و صاحب چه حکمت بالغه و مسلطی هستی که ما بندگان این همه درد پنهانی داریم و امکان اینکه با آه ، درد خود را به گوش تو برسانیم نداریم ."
      },
      {
        "text": "صاحبِ دیوانِ ما گویی نمی‌داند حساب / کاندر این طُغرا نشانِ حِسبَةً لِلّه نیست",
        "explanation": "گویا وزیر از حساب حشر خبر ندارد و به حشر اجساد و حساب و عذاب قائل نیست زیرا در این حکم که اجرا می کند نشان حِسبَةََ لِله وجود ندارد . یعنی احکامی که اجرا می کند نه از روی عدالت و نه مطابق قانون شرع می باشد . [ صاحب دیوان = لقبی بوده که به وزراء داده می شده / حِسبةََ لِله = برای رضای خدا ]"
      },
      {
        "text": "هر که خواهد گو بیا و هر چه خواهد گو بگو / کِبر و ناز و حاجِب و دربان بدین درگاه نیست",
        "explanation": "بگو هر کسی که می خواهد بیاید و هر چه میل دارد بگوید . در این درگاه تکبر و ناز و افاده و پرده دار و دربان نیست . [ این درگاه = مراد درگاه خداوند است ]"
      },
      {
        "text": "بر درِ میخانه رفتن کارِ یکرنگان بود / خودفروشان را به کویِ می‌فروشان راه نیست",
        "explanation": "رفتن به در میخانه کارِ عاشقان ساده دل و بی ریا است پس خودفروشان مرایی را به محلّۀ میخانه چیان راه نیست . یعنی به مقامی که عاشقان صادق و بی ریا واصل می گردند . زاهدان و عابدان ریا کار هرگز نمی رسند . [ یک رنگان = جمع یک رنگ یعنی کسی که ظاهر و باطنش یکی باشد / خود فروشان = خود نمایان ]"
      },
      {
        "text": "هر چه هست از قامتِ ناسازِ بی اندام ماست / ور نه تشریفِ تو بر بالایِ کس کوتاه نیست",
        "explanation": "هر عیب و نقصی که هست از اندام بی تناسب و ناموزون ما است واِلّا خلعت تو به قامت کسی کوتاه نمی آید . یعنی احسان تو نسبت به همه کامل است . [ ناساز = نامتناسب و بی اندام / بالا = قد ]\n\n_ ملای لاری حکایت می کرد که روزی قوام الدین حسن به خواجه خلعتی می پوشاند و این خلعت نسبت به قد خواجه کوتاه می آید . مثل اینکه قد و بالای خواجه از حد اعتدال متجاوز بوده . پس قوام الدین به طریق لطیفه به خواجه می گوید تشریف ما کوتاهی کرد . خواجه هم بالبداهه این بیت را می سراید ."
      },
      {
        "text": "بندهٔ پیرِ خراباتم که لطفش دایم است / ور نه لطفِ شیخ و زاهد، گاه هست و گاه نیست",
        "explanation": "غلام پیر میخانه ام که لطف و احسانش دائمی است وگر نه لطف شیخ و زاهد گاهی هست و گاه نیست . یعنی هر وقت به پیش پیر خرابات بروی با یکی دو جام تو را پادشاه عالم می کند . اما لطف و فیض شیخ و زاهد دائمی نیست . [ پیر خرابات با بلند نظری خود همه بندگان را به چشم مرحمت می نگرد و مقید به ثواب و گناه نیست پس لطف او پیوسته به یک قرار است و قابل اعتماد . ولی شیخ و زاهد به جهات مختلف رنجیده می شوند و ایراد ثواب و گناه می گیرند . چنین است که گاهی بر سر لطف اند و گاهی قهر و غضب دارند . ]"
      },
      {
        "text": "حافظ ار بر صدر ننشیند ز عالی‌مشربیست / عاشقِ دُردی‌کش اندر بندِ مال و جاه نیست",
        "explanation": "حافظ اگر بر صدر ننشیند و منصبی قبول نکند از بلند همتی او است که صدر و ذیل مجلس برای او تفاوتی ندارد . عاشق باده نوش در قید مال و منصب نیست . [ بر صدر نشستن ایهامی به قبول مقام و منصب دارد . یعنی اگر حافظ مقامات دولتی را نمی پذیرد از بلند نظری اوست . عاشق عارف در بندِ مال و مقام نیست . ]"
      }
    ]
  },
  {
    "title": "غزل شماره ۷۲ حافظ",
    "verses": [
      {
        "text": "راهی‌ست راهِ عشق که هیچش کناره نیست / آن‌جا جز آن‌که جان بسپارند، چاره نیست",
        "explanation": "راهِ عشق ، راهی است که هیچگونه نهایت و پایانی ندارد و در این راه جز تسلیم جان ، چاره نیست . یعنی کسی که به راهِ عشق قدم نهاد باید از جان بگذرد تا به مطلوب واصل گردد . [ کناره = در اینجا یعنی پایان و انتها / بسپارند = تسلیم شدن / چاره = علاج و درمان ]"
      },
      {
        "text": "هر گَه که دل به عشق دهی، خوش دمی بود / در کارِ خیر حاجتِ هیچ استخاره نیست",
        "explanation": "هر وقت دل به عشق بسپاری ، آن زمان ، زمانِ خوش است یعنی آن دمی که عاشق می شوی بهترین کار است و در کارِی که خیر است حاجتِ به هیچ استخاره ای نیست . حاصل کلام : دل به عشق دادن یک مصلحت خیر است و در این باره معطلی برای استخاره و تأخیر جایز نیست . [ گه = مخفف گاه به معنی وقت / استخاره = طلب خیر و خوبی یک چیزی ]"
      },
      {
        "text": "ما را ز منعِ عقل مترسان و می بیار / کآن شِحنه در ولایتِ ما هیچ کاره نیست",
        "explanation": "ما را از اینکه عقل مانعِ عاشق شدن است و عشق را منع می کند نترسان . می بیار که در ولایت ما عقل ، شحنه ای است که لیاقت و شایستگی کار را ندارد یعنی هیچ کاره است . یعنی مراد این است که در کارخانۀ عشق ، عقل نفوذ ندارد .\n\nخواجه عقل را شحنه گفته و خسرو دهلوی عشق را :\n\nعشق تو شحنه ای است که سلطان عقل را / موی جبین گرفته به چاوشی آورد\n\nیعنی عشق و عقل از اضدادند . زیرا عشق جری و بی پروا است اما عقل خایف و وهام . عاشق کارش از روی عقل نیست بلکه هر چه مقتضای عشق باشد ، عاشق عاملِ آن است ."
      },
      {
        "text": "از چشم خود بپرس که ما را که می‌کُشد؟ / جانا گناهِ طالع و جرمِ ستاره نیست",
        "explanation": "از چشم خود سؤال کن که ما را که می کشد یعنی آن که ما را هلاک می کند چشم تو است . نه طالع گناهی دارد و نه ستاره جرمی مرتکب شده . پس این همه شکایت ما از چشم تو است نه از طالع و ستاره . [ جُرم = گناه / که = چه کسی ]"
      },
      {
        "text": "او را به چشمِ پاک توان دید چون هلال / هر دیده جایِ جلوهٔ آن ماه‌پاره نیست",
        "explanation": "آن جانان را چون هلال با چشمِ پاک می توان دید پس هر چشم جلوه گاهِ آن ماه پاره نیست یعنی جای جلوۀ او نیست . خلاصه او جسم لطیف است و برای دیدن جسمِ لطیف ، چشمِ لطیف بایست . [ دید = دیدن / دیده = چشم / جلوه = با ناز و فخر راه رفتن ( منظومه لامعی چلبی ) ]"
      },
      {
        "text": "فرصت شمر طریقهٔ رندی که این نشان / چون راهِ گنج بر همه کس آشکاره نیست",
        "explanation": "طریقه رندی را فرصت بشمار زیرا این نشانِ رندی چون راهِ گنج برای همه کس واضح و آشکار نیست یعنی این یک سعادت است که چون دفینه برای هر کس میسر نمی شود ."
      },
      {
        "text": "نگرفت در تو گریهٔ حافظ به هیچ رو / حیرانِ آن دلم که کم از سنگِ خاره نیست",
        "explanation": "گریه حافظ به هیچ وجه به تو تأثیر نکرد . حیرانم از آن دل که در سختی کمتر از سنگ خارا نیست . [ نگرفت = تأثیر نکرد / روی = در اینجا به معنای طریق و وجه آمده / خاره = سنگ سیاره را گویند ]"
      }
    ]
  },
  {
    "title": "غزل شماره ۷۳ حافظ",
    "verses": [
      {
        "text": "روشن از پرتوِ رویت نظری نیست که نیست / مِنَّت خاکِ درت بر بصری نیست که نیست",
        "explanation": "هیچ نظری نیست که از پرتو و ضیاء روی تو روشن نباشد و هیچ چشمی نیست که منّتِ خاک درِ تو در آن نباشد . یعنی تمام عالم به رویت ناظر و توتیای خاکِ درِ تو در هر بصر ظاهر است ."
      },
      {
        "text": "ناظرِ روی تو صاحب نظرانند آری / سِرِّ گیسوی تو در هیچ سَری نیست که نیست",
        "explanation": "به روی تو صاحب نظران ناظرند . یعنی عشاق و گرفتارانِ رویِ تو تماماََ اهلِ نظر و از بزرگانند نه اشخاصِ گمنام و هیچ سَری نیست که هوا و آرزوی گیسوی تو در آن نباشد یعنی محبت تو در هر سَری هست ."
      },
      {
        "text": "اشکِ غَمّازِ من ار سرخ برآمد چه عجب؟ / خجل از کردهٔ خود پرده دری نیست که نیست",
        "explanation": "اگر اشکِ چشمِ من از غمِ عشقت سرخ گشته است . جای تعجب نیست زیرا هیچ پرده دری نیست که از کردۀ خود خجل نباشد . سرخ شدن اشک عبارت از خونین شدن آن است . اِسنادِ پرده دری به اشک به سبب این است که سِرِ عاشق را فاش کرده است . حاصلِ سخن اینکه اگر اشکِ چشمم خونین شده است عجب نیست بلکه جزایش همین است و باید بکشد به جهتِ اینکه او است که سِرِ عشق مرا فاش ساخته است . [ سرخ برآمد = قرمز شد / خجل = شرمنده / کرده = کاری که انجام گرفته / پرده در = پاره کننده پرده ]"
      },
      {
        "text": "تا به دامن ننشیند ز نسیمش گَردی / سیل خیز از نظرم ره‌گذری نیست که نیست",
        "explanation": "خطاب به جانان می فرماید : برای اینکه به دامنت گردی از نسیم ننشیند راهی نیست که در آن از دیده ام سیل اشک جاری نشود . یعنی تمام راه ها را برایت آبپاشی می کنم . [ سیل خیز = سیلاب ]"
      },
      {
        "text": "تا دم از شامِ سرِ زلفِ تو هر جا نزنند / با صبا گفت و شنیدم سحری نیست که نیست",
        "explanation": "برای اینکه از شام زلفِ تو در هر جا دَم نزند یعنی سخن نگوید . سحری نیست که با صبا گفتگو نداشته باشم . یعنی برای اینکه رازِ سَرِ زلفِ تو را در هر جا فاش نکند هر سحری با صبا در گفتگویم ."
      },
      {
        "text": "من از این طالع شوریده بِرَنجَم ور نی / بهره‌مند از سَرِ کویت دگری نیست که نیست",
        "explanation": "من از طالعِ شوریدۀ خود در رنجم و اِلّا کسی نیست که از سَرِ کوی تو بهره مند نگردد . یعنی همه از محله و کوی تو محفوظ می شوند ، به جز من که از طالعِ بَدِ خود در زحمتم . [ شوریده = درهم و برهم / ور = مخفف و اگر / بهره مند = سود برنده و برخوردار ]"
      },
      {
        "text": "از حیایِ لبِ شیرینِ تو ای چشمهٔ نوش / غرق آب و عرق اکنون شکری نیست که نیست",
        "explanation": "ای چشمۀ شهد از حیای لبِ شیرینِ تو هیچ شکری نیست که غرقِ آب و عرق نشود . یعنی لبت به قدری شیرین است که شکر از خجالت غرقِ آب و عرق گشته و حل شده است و تبدیل به آب گشته است . [ نوش = در اینجا یعنی شهد ]"
      },
      {
        "text": "مصلحت نیست که از پرده برون افتد راز / ور نه در مجلسِ رندان خبری نیست که نیست",
        "explanation": "صلاح نیست که اسرار از پرده بیرون افتد یعنی فاش گردد . و اِلّا خبری نیست که در مجلسِ رندان نباشد . یعنی رندان به تمام اسرار واقفند امّا جایز نمی دانند که آن را فاش سازند ."
      },
      {
        "text": "شیر در بادیهٔ عشق تو روباه شود / آه از این راه که در وی خطری نیست که نیست",
        "explanation": "در صحرای عشق تو شیر ، روباه می شود . آه از این راهِ عشق زیرا خطری نیست که در آن نباشد . یعنی وادی عشق ، وادیِ بس خطرناک است و مخوف که بهادران چون شیر ، در آن از شدّتِ ترس زبون می گردند . [ بادیه = صحرا ]"
      },
      {
        "text": "آب چشمم که بر او مِنَّت خاکِ درِ توست / زیرِ صد مِنَّتِ او خاکِ دری نیست که نیست",
        "explanation": "آبِ چشمِ من زیرِ بارِ منّتِ درِ تو است . زیرا که خاکِ درِ تو اشک مرا جذب می نماید و آن را نگه می دارد و از بین نمی برد . یعنی که چشمم خاکِ درِ تو را آبیاری می کند و هیچ دری نیست که خاکش زیرِ بارِ منّتِ اشکم نباشد . زیرا روزی چند بار خاکِ هر دری را آبیاری می کند ."
      },
      {
        "text": "از وجودم قَدَری نام و نشان هست که هست / ور نه از ضعف در آن جا اثری نیست که نیست",
        "explanation": "از وجودِ من همین قدر نام و نشان مانده که وجودی داشتم . یعنی نام و نشانی که بر بودنِ وجودم دلالت می کند . خلاصه فقط اثری از وجودم باقی مانده که آن نشانۀ وجودِ من است . وگرنه ضعفی نیست که در آن نباشد . یعنی از وجودم همان یک اسم باقی مانده است امّا هر ضعفی که تصور می رود در آن هست ."
      },
      {
        "text": "غیر از این نکته که حافظ ز تو ناخشنود است / در سراپای وجودت هنری نیست که نیست",
        "explanation": "غیر از این نکته که حافظ از تو راضی نیست ، هنری نیست که در سراسر وجودت نباشد یعنی هر هنری که هست در وجودِ شریفِ تو وجود دارد . اِلّا اینکه به واسطۀ کناره گیری و دوری ات از حافظ ، از تو راضی نیستم . [ هر نکته در تو وجود دارد غیر از نکتۀ وفا ]"
      }
    ]
  },
  {
    "title": "غزل شماره ۷۴ حافظ",
    "verses": [
      {
        "text": "حاصلِ کارگه کون و مکان این همه نیست / باده پیش آر که اسبابِ جهان این همه نیست",
        "explanation": "حاصل و محصول کارخانۀ دنیا هیچ جیز نیست ، نقداََ باده بیآر که اسباب و امتعۀ دنیا هیچ ارزش ندارد یعنی دنیا و مافیها لایق اعتماد و اعتبار نیست . [ کارگه = مخفف کارگاه یعنی محلی که در آن کار کار می کنند / کون و مکان = مراد جهان است / این همه نیست = هیچ مهم نیست ]"
      },
      {
        "text": "از دل و جان شرفِ صحبتِ جانان غرض است / غرض این است، وگرنه دل و جان این همه نیست",
        "explanation": "اغرض از دل و جان ، شرف صحبت جانان است و گرنه دل و جان هیچ ارزش ندارد . [ صحبت = در این جا یعنی مصاحبت ]"
      },
      {
        "text": "مِنَّتِ سِدره و طوبی ز پیِ سایه مکش / که چو خوش بنگری ای سروِ روان این همه نیست",
        "explanation": "برای خاطرِ سایه ، منتِ سدره و طوبی را مکش . یعنی برای آسایش خاطر در سایه ، منتِ این ها را مکش زیرا ای سرو روان اگر با امعان نظر بنگری هیچ ارزش ندارد که منّتِ این ها را بکشی . [ خوش = خوب / بنگری = نظر کنی ]"
      },
      {
        "text": "دولت آن است که بی خونِ دل آید به کنار / ور نه با سعی و عمل باغِ جَنان این همه نیست",
        "explanation": "دولت آن است که بی خون دل بیاید یعنی بدون زحمت حاصل شود . و گرنه جنتی که با سعی و عمل یعنی با عبادت و طاعت میسر گردد چیز مهم نیست . مقصود این است که عمل و عبادت موجب جنت نمی شود ، یعنی دولت وصال جانان آن است که بدون زحمت و با سهولت میسر گردد واِلّا وصال جانان و باغ جنانی که با اسبابِ حطام دنیا حاصل گردد چندان معتبر نیست ."
      },
      {
        "text": "پنج روزی که در این مرحله مهلت داری / خوش بیاسای زمانی که زمان این همه نیست",
        "explanation": "به پنج روز مهلت و عمری که در این منزل و مرحله داری خوش باش و زمانی آسوده زندگی کن زیرا آنچه که به آن زمان می گویند و به آن اعتماد می کنی هیچ چیز نیست . یعنی به عمر و زمان اعتماد کردن جایز نیست پس چند روزی که در دنیا هستی خوش باش و صفا کن زیرا به زمان و عمر اعتبار نیست . [ پنج روزی = کنایه از قلّتِ زمان است ]"
      },
      {
        "text": "بر لبِ بحرِ فنا منتظریم ای ساقی / فرصتی دان که ز لب تا به دهان این همه نیست",
        "explanation": "ای ساقی در کنار دریای فنا منتظریم و از خماری مشرف بر هلاکیم و در انتظار احسان تو هستیم . تفضلی کن تا در این فرصت اندک زندگی را به خوشی بگذرانیم . [ بحر فنا = منظور این جهان است و هر که به دنیا آید در بحر فنا غرق می شود و هیچ کس باقی نمی ماند ]\n\nنظر آقای راستگو در معنی بیت این است که « ای ساقی فرصت را غنیمت دان زیرا ما بر لبِ دریای فنا ایستاده ایم و تا فر رفتن به دهان آن ، فاصله زیادی نداریم . یعنی مراد از دهان ، دهان دریای فنا است که می خواهد آدمی را فرو بلعد نه دهان آدمی . ( حاشیه بر شرح حافظ هروی ، نشر دانش ، ص 43 )"
      },
      {
        "text": "زاهد ایمن مشو از بازیِ غیرت، زنهار / که ره از صومعه تا دیرِ مغان این همه نیست",
        "explanation": "ای زاهد ، مغرور عبادت خویش مشو زیرا از صومعه تا دیر مغان چندان راه و مسافت نیست یعنی در آنها تفاوت زیاد موجود نیست چون هر دو معبود است و هر دو محلِ پرستش خالق اشیاء و موجودات می باشد اگر چه به ظاهر یکی متوجه محراب و دیگری صنم را می پرستد .\n\nوجه دیگر معنی : صومعه را عبادتگاهِ مسلمین و نمادِ ایمان و دیر مغان را معبد مجوسان و نمادِ کفر دانسته و می گوید : « زاهد ، به عبادت خود غرّه مشو زیرا محبوب ، عاشق مغرور و متکبر را نمی پسندد و امکان دارد بر اثر وسوسۀ غیرت ، تو را بیگانه تلقی کند و از خود براند . و از جایگاه ایمان به جایگاه کفر بیندازد . فاصله میان معبد مسلمین و دیر مغان بسیار نیست و به اندک خطایی که از تو سر بزند سرنوشت وارونه می شود »"
      },
      {
        "text": "دردمندیّ‌ِ منِ سوختهٔ زار و نَزار / ظاهرا حاجتِ تقریر و بیان این همه نیست",
        "explanation": "ظاهراََ درد و رنج من از روزگار ، که سوخته و فرسوده ام کرده نیازی به اینهمه شرح و بیان ندارد . [ زار = پریشان / نزار = لاغر ، ضعیف ]"
      },
      {
        "text": "نام حافظ رقمِ نیک پذیرفت ولی / پیش رندان رقمِ سود و زیان این همه نیست",
        "explanation": "نام حافظ به نیکی معروف شد امّا چه فایده که پیشِ رندان رقم سود و زیان معتبر نیست . یعنی اگر چه نام حافظ به نیکی مشهور شده اما در نزد رندان اعتبار به ذات و جوهر است نه به نیک نامی و بَدنامی ."
      }
    ]
  },
  {
    "title": "غزل شماره ۷۵ حافظ",
    "verses": [
      {
        "text": "خوابِ آن نرگسِ فَتّانِ تو، بی چیزی نیست / تابِ آن زلفِ پریشانِ تو، بی چیزی نیست",
        "explanation": "ای جانان ، خواب آن چشمانِ فتان تو بی غرض نیست و حتماََ سببی دارد ، یعنی بر اینکه به عشاق التفات نکنی و به روی شان نگاه ننمایی تغافل می کنی . همچنین پیچ و خم آن زلف پریشان ات نیز بی غرض نیست بلکه قلابی است برای صید دل های عشاق . [ خواب = رویا / فتان = فته گر / تاب = پیچش ]"
      },
      {
        "text": "از لبت شیر روان بود که من می‌گفتم / این شکر گِردِ نمکدانِ تو، بی چیزی نیست",
        "explanation": "از لبت هنوز شیر می چکید یعنی طفل بودی که من می گفتم . این شِکر در دورِ نمکدان تو بی علت نیست . یعنی بدین وسیله عشاق را به خود جلب نموده و توجه شان را به خود معطوف می داری . [ روان = جاری / می گفتم = بیان می کردم / در این بیت مراد از شِکر ، لب و مراد از نمکدان ، دهان است ]"
      },
      {
        "text": "جان درازیِ تو بادا که یقین می‌دانم / در کمان ناوَک مژگانِ تو، بی چیزی نیست",
        "explanation": "جان و عمرت دراز باد ، یقیناََ می دانم که در کمان بودن ناوکِ مژگانت بی غرض نیست یعنی خدای تعالی حیات و عمرِ طولانی برایت میسر گرداند اگر چه یقین دارم نهادنِ ناوکِ مژگانت در کمانِ ابرو به صلاح نیست بلکه برای هلاک نمودن منِ ناتوان است . [ درازی = این کلمه را معمولاََ با «عمر» استعمال می کنند و مصرفش با «جان» مشهور نیست . یعنی «عمرت دراز باد» ]"
      },
      {
        "text": "مبتلایی به غمِ محنت و اندوهِ فراق / ای دل این ناله و افغان تو، بی چیزی نیست",
        "explanation": "ای دل ، به غم و محنت و غصۀ فراق مبتلایی و این ناله و فغان تو بی علت نیست . یعنی عاشق شده ای و مقتضای عشق فریاد فریاد و فغان و انین می باشد . [ اندوه = غصه ]"
      },
      {
        "text": "دوش، باد از سرِ کویش به گلستان بگذشت / ای گل این چاکِ گریبانِ تو، بی چیزی نیست",
        "explanation": "دیشب باد از سرِ کویش به گلشن گذشت . ای دل این چاکِ گریبانِ تو بدون سبب نیست بلکه خبرِ او را از باد گرفته ای و از شوق گریبانت را چاک زده ای . [ دوش = دیشب / چاک = پاره ]"
      },
      {
        "text": "دردِ عشق ار چه دل از خلق نهان می‌دارد / حافظ این دیدهٔ گریانِ تو، بی چیزی نیست",
        "explanation": "دل اگر چه دردِ عشق را از مردم نهان می دارد امّا ای حافظ ، این دیدۀ گریان تو بیهوده نیست . یعنی اگر چه دل ، دردِ عشق را مخفی می دارد امّا اشکِ چشم ، آن را اظهار و ابراز می دارد پس عاشقی تو از آن معلوم است ."
      }
    ]
  },
  {
    "title": "غزل شماره ۷۶ حافظ",
    "verses": [
      {
        "text": "جز آستان توام در جهان پناهی نیست / سرِ مرا به جز این در، حواله گاهی نیست",
        "explanation": "در این دنیا غیر از آستان تو ، من پناهگاهی ندارم و برای سَرِ من به جز این در ، حواله گاهی نیست یعنی مرجع و مأوا نیست ."
      },
      {
        "text": "عدو چو تیغ کِشد، من سپر بیندازم / که تیغِ ما به جز از ناله‌ای و آهی نیست",
        "explanation": "دشمن وقتی برای جنگ با ما شمشیر بکشد ، ما سپر می اندازیم یعنی ترکِ جنگ می کنیم و منقاد می شویم و عداوت نمی کنیم زیرا ما تیغی به جز آه و ناله نداریم . خلاصه ما از ضعفاییم و آلتِ حرب مان آه و ناله است . [ سپر بیندازیم = مراد ترک جنگ است ]"
      },
      {
        "text": "چرا ز کویِ خرابات روی برتابم / کز این بِهَم، به جهان هیچ رسم و راهی نیست",
        "explanation": "برای چه از کوی میخانه روی برتابم ؟ یعنی از آن روی برنمی گردانم . زیرا در دنیا از این بهتر برایم روی و راهی نیست . یعنی برای من راهی بهتر و تازه تر از راهِ میخانه نیست ."
      },
      {
        "text": "زمانه گر بزند آتشم به خرمنِ عمر / بگو بسوز که بر من به برگِ کاهی نیست",
        "explanation": "زمانه اگر به خرمنِ عُمرم آتش بزند و بسوزاند . به زمانه بگو بسوزان خرمن عُمرِ مرا و یا به خرمنِ عُمرم بگو بسوز که در نزدِ من خرمنِ عُمرم به اندازۀ پرِ کاهی ارزش ندارد . یعنی هیچ اعتبار ندارد . مراد از آتش زدن به عُمر ، هلاک نمودن است ."
      },
      {
        "text": "غلامِ نرگسِ جَمّاشِ آن سَهی سَروم / که از شرابِ غرورش به کس نگاهی نیست",
        "explanation": "غلامِ چشمان طنّازِ آن سهی قدم ، یعنی جانانی که دارای قد و بالای موزون و متناسب است و از شرابِ غرور به کسی التفاتی ندارد و نظر نمی کند . یعنی غرورِ حُسن نانع توجه کردن او است به کسی . [ جماش = طنّاز و با گوشۀ چشم نگریست ]"
      },
      {
        "text": "مباش در پی آزار و هر چه خواهی کن / که در شریعتِ ما غیر از این گناهی نیست",
        "explanation": "فقط در پی آزار مباش و باقی هر چه خواهی بکن . زیرا در شریعت مت غیر از این گناهی نیست یعنی گناهی بزرگتر از این نیست . غرض نفی عظمت است نه نفی ذاتِ گناه و مراد از عبارت « هرچه خواهی کن » امر و اجازه نیست . بلکه منظور اینست که نسبت به این گناه ، سایر گناهان گویا که گناه نیست . خلاصه امر بر اجتناب از دل آزاری است ."
      },
      {
        "text": "عِنان کشیده رو ای پادشاهِ کشورِ حُسن / که نیست بر سر راهی که دادخواهی نیست",
        "explanation": "ای پادشاهِ سرزمین زیبایی ، عنان کشیده رُو یعنی در حالی که افسارِ اسب را تنگ می کشی حرکت کن . زیرا سرِ راهی نیست که در آن متظلمی نباشد و دادخواهی نکند . حاصل کلام اینکه : آهسته رُو زیرا شاکی زیاد است ، آهسته رُو تا به شکایت همه گوش کنی و ترتیبِ اثر دهی . [ دادخواه = کسی که خواهان عدل است ، متظلم و کسی که شکایت می کند ]"
      },
      {
        "text": "چنین که از همه سو دامِ راه می‌بینم / بِه از حمایتِ زلفش مرا پناهی نیست",
        "explanation": "اینطور که می بینم از هر طرف دامی بر سرِ راهم قرار گرفته . یعنی قیود دنیا از هر جانب مرا احاطه کرده است و غیر از حمایت زلفِ آن جانان پناهگاهی ندارم . یعنی تنها زلفِ او است که مرا از قیودِ دنیا خلاص می کند . خلاصه تا به دامِ زلفِ او گرفتار نشوم از دام های دیگر مصون نمی مانم . [ سو = جانب / حمایت = حفظ و صیانت ]"
      },
      {
        "text": "خزینهٔ دلِ حافظ به زلف و خال مده / که کارهای چنین، حَدِّ هر سیاهی نیست",
        "explanation": "خطاب به جانان می فرماید : خزینۀ دلِ حافظ را به زلف و خالت مده . یعنی تو که دلِ حافظ را گرفته ای پس پیشِ خودت بماند و به این سیاهان مسپار ، زیرا این قبیل کارها یعنی رعایت و صیانت دل ، کارِ هر سیاه نیست . خلاصه دلِ حافظ یک دلِ عزیز است و آن را به کسی مده که قدرش را نداند . فقط خودت حفظ اش کن ."
      }
    ]
  },
  {
    "title": "غزل شماره ۷۷ حافظ",
    "verses": [
      {
        "text": "بلبلی برگِ گُلی خوش رنگ در منقار داشت / و اندر آن برگ و نوا خوش ناله‌هایِ زار داشت",
        "explanation": "بلبلی برگِ گُلِ زیبا رنگی در منقار داشت و در حسرت وصلت آن گُل با نهایتِ ذلّت و ضعف ، ناله های خوش داشت . [ خوش رنگ = زیبا رنگ / منقار = بینی پرنده / زار = در لغت به معنی ذلیل است . امّا اگر زاری باشد به معنی گریه و ناله می باشد ]"
      },
      {
        "text": "گفتمش در عین وصل‌، این ناله و فریاد چیست؟ / گفت ما را جلوهٔ معشوق در این کار داشت",
        "explanation": "به بلبل گفتم : در محضِ وصل این ناله و فریاد چیست ؟ گفت : جلوۀ معشوق ما را به این کار واداشته . یعنی معشوق حُسن و جمالِ خود را نشان داد و ما را به فریاد و فغان انداخت . خلاصه فریاد و فغانم بی سبب نیست اگر چه در عینِ وصلم . [ جلوه = عرض حُسن و جمال ]"
      },
      {
        "text": "یار اگر ننشست با ما نیست جای اعتراض / پادشاهی کامران بود، از گدایی عار داشت",
        "explanation": "یار اگر با ما نشست و برخاست نکند . محلِ اعتراض نیست زیرا او یک پادشاهِ کامران است و از گدایان عار دارد . [ کامران = کسی را گویند که همه چیز را طبقِ دلخواه و میلِ خود بخواهد ]"
      },
      {
        "text": "در نمی‌گیرد نیاز و نازِ ما با حُسنِ دوست / خرَّم آن کز نازنینان‌، بختِ برخوردار داشت",
        "explanation": "نیاز و نازِ ما به حُسنِ دوست اثر نمی کند . یعنی هر قدر هم که تضرّع و نیاز کردیم . دوست از کمالِ زیبایی به ما هیچ التفات نکرد . از این قرار پس سعادتمند آن کسی است که از نازنینان برخوردار است . طالعِ مساعد داشته باشد و بختش یار باشد . [ در نمی گیرد = تأثیر نمی کند / نیاز = عرض حاجت / ناز = فخر / نازنینان = جمع نازنین ]"
      },
      {
        "text": "خیز تا بر کِلکِ آن نقاش‌، جان افشان کنیم / کـ‌این همه نقشِ عجب در گردشِ پرگار داشت",
        "explanation": "برخیز تا به قلمِ آن نقاش جان خود را افشان کنیم ، یا جان نثار کنیم . که این همه نقوشِ عجیبه در گردش پرگار دارد . یعنی افلاک و عناصر را کروی الشکل یا مدور آفرید و در داخل شان مخلوقات عجیب خلق نمود . [ خیز = پاشو / جان افشان = جان نثار کردن ]"
      },
      {
        "text": "گر مریدِ راهِ عشقی فکرِ بدنامی مکن / شیخِ صنعان خرقه رهنِ خانهٔ خَمّار داشت",
        "explanation": "اگر طالب راهِ عشق هستی ، فکرِ بدنامی نکن . یعنی عاشقی ، بدنامی است . پس حال که طالب و راغبِ سلوکِ راه عشقی ، فکر بدنامی را کنار بگذار . [ خرقه = جبۀ فقرا / رهن = گرو / خمار = خمر فروش ]\n\n– مصراع دوم اشاره دارد به داستان شیخ صنعان ( عبدالرزاق یمنی ) که مرشدی عظیم الشأن بود و به دختر ترسا عاشق شد و برایشان خوک چرانی کرد و با دختر ترسا خمر نوشید و هرگز فکرِ بدنامی نکرد . دختر ترسا از شیخ باده خواست . چون شیخ صاحب مال و چیزی نبود که خواستۀ دختر را فراهم کند . پس خرقۀ خود را پیشِ خمار در مقابلِ مقداری شراب گرو گذاشت و شرابی آورد و با دختر نوشید . مراد شاعر از بیان جمله « خرقه رهنِ خانۀ خمار » تلمیح به قصۀ مذکور است . این قصه به تفضیل در کتاب منطق الطیر عطار نیشابوری آمده است ."
      },
      {
        "text": "وقتِ آن شیرین قلندر خوش که در اَطوارِ سیر / ذکرِ تسبیحِ مَلَک در حلقهٔ زُنّار داشت",
        "explanation": "وقت و حالِ آن شیرین قلندر یعنی حضرت شیخ صنعان خوش است که ذکرِ تسبیح ملک را در حلقۀ زنّار می کرد . یعنی خلاصه شرایط اسلام را در صورت کفر رعایت می کرد . [ اطوار = جمع طور به معنی احوال و مراد از سیر و سلوک است / زنّار = کمربندی بوده است که ذمیانِ نصرانی در مشرق زمین برای تمایز از مسلمانان مجبود بودند به کمر داشته باشند چنانکه یهودیان مجبور بودند وصلۀ عسلی رنگ بر روی لباسِ خود بدوزند . در ادبیات فارسی زنار بستن از کافر شدن کنایه شده است ]"
      },
      {
        "text": "چشمِ حافظ زیرِ بامِ قصرِ آن حوری سرشت / شیوهٔ جَنّاتُ تَجری تَحتِهَا الاَنهار داشت",
        "explanation": "دیده حافظ زیر بام قصر آن جانان حوری سرشت مثل باغی شد که در آن رودها جاری است یعنی حالِ آن رودهای جاری جنت را دارد . قصر آن جانان را به جنت تشبیه نموده و اشکِ چشمِ خود را به آن رودهایی که در داخل جنت جریان دارد تشبیه کرده است . [ سرشت = خلقت / حوری سرشت = خلقتش چون خلقتِ حور است / جنات = جمع جنت به معنی باغها ]"
      }
    ]
  },
  {
    "title": "غزل شماره ۷۸ حافظ",
    "verses": [
      {
        "text": "دیدی که یار، جز سَرِ جور و ستم نداشت / بشکست عهد، وز غمِ ما هیچ غم نداشت",
        "explanation": "آیا دیدی که یار غیر از جور و ستم آرزو و هوای دیگر نداشت . عهد را شکست ، پیمان را به هم زد و از غمِ ما هیچ غمگین نشد . [ سر = سودا و آرزو ]"
      },
      {
        "text": "یا رب مگیرش ار چه دلِ چون کبوترم / افکند و کُشت و عزتِ صیدِ حرم نداشت",
        "explanation": "ای خدا ، یار را مؤاخذه مکن یعنی عفوش بکن . اگر چه دلِ چون کبوترم را افکند و کشت و حرمت و عزتِ صیدِ حرم را رعایت نکرد . [ مگیرش = مؤاخذه مکن / ارچه = اگر چه / درافکند = به زمین انداخت و کشت ، هلاک کرد ]\n\nمنظور خواجه از لفظِ حرم در این بیت ، حرم مکۀ معظمه است . و صید شکار در آن حوالی جایز نیست و هر کس که صیدی نماید ملزم به پرداخت غرامت است ."
      },
      {
        "text": "بر من جفا ز بختِ من آمد وگرنه یار / حاشا که رسمِ لطف و طریقِ کَرَم نداشت",
        "explanation": "ستمی که به من رسید از اقبال و طالعِ خودم است و اِلّا حاشا که یار راه و رسمِ کرم را رعایت نکند . یعنی حاشا که لطف و کرم نداشته باشد . خلاصه اینکه یار به راه و رسمِ کرم وارد است . پس این بلاها که به سرم آمده تماماََ از ستارۀ اقبال خودم است نه از جانبِ یار . [ رسم = قانون و عادت ]"
      },
      {
        "text": "با این همه هر آن که نه خواری کشید از او / هر جا که رفت، هیچ کَسَش محترم نداشت",
        "explanation": "با این همه لطف و کرمِ یار ، هر آن کس که از او ذلّت و خواری نکشید . هر کجا که رفت هیچ کس احترامش نکرد یعنی هر کس که از جانان ذلّت و خواری ندید و حقارت نکشید ، هرگز موردِ احترامِ دیگران قرار نگرفت . [ با این همه = با تمام لطف و کرم یار ، «این» اشاره به لطف و کرم یار دارد / خواری = خوار و ذلیل / محترم = معزز و شریف ]"
      },
      {
        "text": "ساقی بیار باده و با محتسب بگو / انکارِ ما مَکُن که چنین جام، جم نداشت",
        "explanation": "ای ساقی باده بیار و به مدعی و محتسب بگو ما را انکار مکن . که چنین جامی حتی جم نداشت یعنی جم هم چنین جامی نداشت . خلاصه باده ای که ما داریم حتی جم هم مالک آن نبوده است ."
      },
      {
        "text": "هر راهرو که ره به حریمِ درش نبرد / مسکین بُرید وادی و ره در حرم نداشت",
        "explanation": "هر عاشقِ سالک که به حرمِ جانان ره نبرد یعنی به درِ حرمِ جانان واصل نشد . بیچاره وادی حرم را طی کرد امّا به حرم راه نیافت . خلاصه ، عاشقی که با وجودِ سعی بلیغ نتواسته به درِ حریمِ جانان واصل گردد چون حاجیی است که قطع بیابان نموده امّا به زیارت مکه نایل نشده است . [ راهرو = کسی که راه می رود ، مراد سالک راهِ عشق است / وادی و رهِ حرم = مراد حرمِ مکه است ]"
      },
      {
        "text": "حافظ بِبَر تو گویِ فصاحت که مدعی / هیچش هنر نبود و خبر نیز هم نداشت",
        "explanation": "ای حافظ تو گوی فصاحت را بربای . یعنی با نظمِ کلامِ فصیح ، گوی فصاحت را ببر . که دشمن هیچ هنر ندارد و از هنر ، خبر هم ندارد . پس با این وصف او با تو نمی تواند خصومت کند زیرا که تو پر هنری و او بی هنر . [ مدعی = در این بیت به معنی خصم آمده ]"
      }
    ]
  },
  {
    "title": "غزل شماره ۷۹ حافظ",
    "verses": [
      {
        "text": "کنون که می‌دمد از بوستان نسیمِ بهشت / من و شرابِ فرح‌بخش و یارِ حورسرشت",
        "explanation": "اکنون که از بوستان نسیمِ معطر بهشتی می وزد یعنی ایامِ بهار است و از بوستان ها بادهای ملایم و خوش عطر می وزد . و در این موسم ، منم و شراب فرح بخش و یار حور سرشت . خلاصه فصل بهار را با یار و باده نوشی می گذرانم . یعنی مصاحب من باده است و یار و از این دو جدا نمی شوم . [ کنون = مخفف اکنون به معنی حالا / می دمد = در اینجا به معنی می وزد / نسیم = باد ملایم و معطر / بهشت = جنّت / فرح بخش = آنچه باعثِ شادی می گردد ]"
      },
      {
        "text": "گدا چرا نزند لافِ سلطنت امروز؟ / که خیمه سایهٔ ابر است و بزمگه لبِ کِشت",
        "explanation": "گدا چرا امروز لافِ سلطنت نزند و ادعای پادشاهی نکند که سایۀ ابر برایش به منزلۀ چتر و چادر است و لب کِشت ، صحبت گاه او . سابقاََ هم اشاره شده بود که : کنار جویبار و کشت و سایه ابر برای تشکیل مجلسِ عیش در نزدشان بسیار پسندیده است . [ گدا = فقیر / خیمه = چادر / لب کشت = کنار مزرعه ]"
      },
      {
        "text": "چمن حکایتِ اردیبهشت می‌گوید / نه عاقل است که نسیه خرید و نقد بِهِشت",
        "explanation": "چمن از ماهِ اردیبهشت خبر می دهد یعنی اواسط فصلِ بهار است . زیرا تمام فعالیت چمن در این ماه است . پس حالا کسی که نقد را به نسیه بفروشد عارف نیست . یعنی به امیدِ جنّت در چنین فصلی ذوق و صفای دنیا را ترک نماید ."
      },
      {
        "text": "به می عمارتِ دل کن که این جهانِ خراب / بر آن سر است که از خاکِ ما بسازد خشت",
        "explanation": "با نوشیدن باده خاطرات را معمور کن . یعنی خوشحل و شادمان باش چر که این جهانِ خراب به هوای آن است که از خاکِ وجودِ ما خشت بسازد . یعنی ما را فنا کند و تبدیل به خاک نماید و از خاک مان خشت بسازد . خلاصه وقتی مقرر شد که عاقبت ، فنا است و امری حتمی . پس همین امروز را با باده خوش بگذرانیم ."
      },
      {
        "text": "وفا مجوی ز دشمن که پرتوی ندهد / چو شمع صومعه افروزی از چراغِ کنشت",
        "explanation": "از دشمن وفا مخواه زیرا اگر بخواهی که شمعِ صومعه را از چراغِ کلیسا روشن نمایی ، نور نمی دهد . یعنی از دشمن انتظار وفا داشتن ، چون طلب کردن فیض و نور اصحابِ صومعه از اهلِ دیر و کُنشت می باشد . خلاصه همانطور که نور و فیضِ اهل صومعه از اهلِ دیر استفاده نمی شود از دشمن هم وفا دیده نمی شود . [ افروزی = در اینجا یعنی اگر بخواهی روشن نمایی / پرتو = ضیا و روشنایی / کُنشت = کلیسا ]"
      },
      {
        "text": "مَکُن به نامه سیاهی مَلامَتِ منِ مست / که آگه است که تقدیر بر سرش چه نوشت؟",
        "explanation": "منِ مست را با نامه سیاهی ملامت مکن یعنی به سبب گناهکار بودن طعنه ام مزن . زیرا که خبر دارد که قلمِ تقدیر بر سرش چه نوشته است . یعنی ممکن است که به سبب توبه مغفور گردم . امّا تو به واسطۀ غرورِ عبادت و طاعت مبتلا و گرفتار شوی . پس جایز نیست کسی را طعنه بزنید و تشنیع نمایید . [ نامه سیاه = کنایه از گناهکار است / آگه = مخفف آگاه به معنی مطلع ]"
      },
      {
        "text": "قدم دریغ مدار از جنازهٔ حافظ / که گرچه غرقِ گناه است می‌رود به بهشت",
        "explanation": "ای زاهد از جنازۀ حافظ قدم دریغ مدار یعنی به تشییع جنازۀ حافظ بیا . جرا که اکر چه حافظ غرقِ دریای گناه است امّا به بهشت می رود . [ قدم = در اینجا یعنی پا / دریغ مدار = مضایقه مکن ]\n\nحکایت می شود که : شخصی مخالفِ خواجه بوده است یعنی منکر وی بوده است که همیشه به خواجه طعنه می زده و از وی بدگویی می کرده . همین که خواجه وفات می کند این شخص علاوه بر اینکه خودش برای تشییع جنازۀ حافظ حاضر نمی شود دیگران را هم از شرکت در آن منع می کند . مگر یکی از دوستان حافظ که در آن مجلس حاضر بوده و می گوید : خواجه ادعا می کرد که دیوان من به هر نیت فتح و کشف گردد . پس بیایید از دیوانِ خواجه تفأل بزنیم ببینیم چه می گوید : همین که دیوان شاعر را باز می کنند به امر خداوند بیت فوق می آید . پس آن شخصِ مغرض توبه می کند و به اتفاقِ جماعتِ حاضر در تشییع جنازه خواجه شرکت می کند ."
      }
    ]
  },
  {
    "title": "غزل شماره ۸۰ حافظ",
    "verses": [
      {
        "text": "عیبِ رندان مَکُن ای زاهدِ پاکیزه‌سرشت / که گناهِ دگران بر تو نخواهند نوشت",
        "explanation": "ای زاهدِ پاک سرشت ، یعنی ای زاهدی که خلقتاََ پاک و طاهر آفریده شده ای ، به عیب جویی قلندران وارسته مپرداز . زیرا گناه دیگران را به حساب تو نخواهند گذاشت ."
      },
      {
        "text": "من اگر نیکم و گر بد تو برو خود را باش / هر کسی آن دِرَوَد عاقبتِ کار، که کِشت",
        "explanation": "خطاب به زاهد می فرماید : من اگر خوبم و یا بَدم یعنی اگر صالحم و یا طالحم . از من چه می خواهی ، برو به کار خود . هر کس حاصلِ کِشتِ خودش را برداشت می کند . خلاصه هر کسی جزای اعمالِ خود را خواهد دید . پس از صالح بودن و یا طالح بودن ما به تو نه فایده می رسد و نه ضرر . [ تو برو خود را باش = به مصلحت خود مشغول باش / دِرَوَد = درویدن ، این کلمه را در چیدن گندم و جو بکار می برند ]"
      },
      {
        "text": "همه کس طالبِ یارند چه هشیار و چه مست / همه جا خانهٔ عشق است چه مسجد چه کِنِشت",
        "explanation": "هر کسی خواستار یار است ، چه هشیار و چه مست . و همه جا خانۀ عشق است . چه مسجد باشد و چه کلیسا . یعنی هر عاقل و لایعقل طالب یار است . خلاصه صالح و طالح همگی طالبِ اویند و هر گوشه ای از مسجد و یا کلیسا خانۀ عبادت اوست .\n\nمنظور بیت : دین اسلام مانند سایر ادیان نیست که صلوة و عبادت به یک محلِ مخصوص باشد و در جای دیگر جایز نباشد . بلکه در دینِ اسلام هر جا که طاهر باشد قابل عبادت است . چنانکه شاعر می فرماید :\n\nگه معتکفِ دیرم و گه ساکن مسجد / یعنی که تو را می طلبم خانه به خانه"
      },
      {
        "text": "سرِ تسلیمِ من و خشتِ درِ میکده‌ها / مدعی گر نکند فهمِ سخن، گو سر و خشت",
        "explanation": "سَرِ تسلیمِ من ، خشت درِ میخانه ها را بالش خود کرده . یعنی درِ میکده ها اقامتگاهِ ما شده و ما از آنجا جدا نمی شویم . خلاصه ، ذوقِ باده را به فلک نمی دهم . اگر مدعی معنای این سخن را فهم نکند . به او بگو سَرت را بزن به خشت . چنانکه در روم معمول است که گویند : فلانی سرش به سنگ هم بخورد از حرفِ خود دست نمی کشد . [ سَرِ تسلیم = مراد کمال تسلیم است / خشت = آجر خام / مدعی = در اینجا منظور خَصم می باشد ]"
      },
      {
        "text": "ناامیدم مکن از سابقهٔ لطفِ ازل / تو پسِ پرده چه دانی که که خوب است و که زشت",
        "explanation": "ای زاهد ، از رحمتِ سابقۀ لطفِ ازل مرا ناامید و مأیوس مکن . زیرا تو چه می دانی که در نزدِ خدا که مقبول و که مردود است . چه بسا ممکن است که ما به سببِ توبه از رندی ، مقبولِ درگاهِ خداوند واقع شویم و تو به سبب غرورِ زهد مردود شوی . [ ناامیدم مکن = مأیوسم مکن / پس پرده = پشت پرده و تعبیر از عالم غیب است . اینکه می گوییم پسِ پرده و عالم غیب ، نسبت به خودمان است وگرنه نسبت به حق تعالی پرده و غیب وجود ندارد چون در نزدِ خدا هیچ چیز مخفی نیست ]"
      },
      {
        "text": "نه من از پردهٔ تقوا به درافتادم و بس / پدرم نیز بهشتِ ابد از دست بهشت",
        "explanation": "تنها من نیستم که که از خلوت و تقوی بدر افتادم یعنی فقط من نیستم که بعد از صلاح و تقوی ، رند و باده نوش شدم . بلکه حضرت آدم هم به سبب یک نافرمانی بهشت را از دست داد . [ بهشت ابد = جنّت / به هِشت = ترک کرد ]"
      },
      {
        "text": "حافظا روزِ اجل گر به کف آری جامی / یک سر از کویِ خرابات بَرَندَت به بهشت",
        "explanation": "ای حافظ ، اگر شده در روزِ آخرِ زندگیت هم باشد . جامی به کف آری ، و از کوی میخانه مستقیماََ تو را به بهشت برند . یعنی بدون عذابِ قبر و بدون سؤالِ منکر و نکیر یکسره به بهشت می روی . [ روز اجل = روز انقطاع حیات / یکسر = مستقیماََ ]"
      }
    ]
  },
  {
    "title": "غزل شماره ۸۱ حافظ",
    "verses": [
      {
        "text": "صبحدم مرغِ چمن با گلِ نوخاسته گفت / ناز کم کن که در این باغ، بسی چون تو شکفت",
        "explanation": "هنگام صبح ، بلبل به گُلِ نو شکفته گفت که کم ناز کن یعنی ناز را ترک کن که در این باغ گُل های بسیاری چون تو شکفته است . [ صبحدم = هنگام صبح / مرغ چمن = مراد بلبل است / نوخاسته = تازه شکفته / ناز کم کن = ناز را بکل ترک کن / بسی = فراوان ، زیاد ]"
      },
      {
        "text": "گل بخندید که از راست نرنجیم ولی / هیچ عاشق سخنِ سخت به معشوق نگفت",
        "explanation": "گُل به سخن بلبل خندید و گفت : اگر چه ما از حرفِ راست و واقعی نمی رنجیم . امّا هرگز یک عاشق به معشوقِ خود سخنی تلخ نگفته است . یعنی ای بلبل حرفِ تو حق است و ما هم از حق نمی رنجیم لیکن هرگز یک عاشق به معشوق خود سخن درشت نگفته است ."
      },
      {
        "text": "گر طمع داری از آن جامِ مُرَصَّع می لعل / ای بسا دُر که به نوکِ مژه‌ات باید سُفت",
        "explanation": "ای یار اگر می خواهی شراب لعل فام از آن جام جواهرنشان بنوشی باید مرواریدهای بسیار با مژه های خود سوراخ کنی . [ مرصّع = جواهر نشان / دُر سفتن = مروارید سوراخ کردن ]\n\n– گل در جواب بلبل می گوید : اگر می خواهی شراب لعل فام از جامِ جواهر نشان بنوشی باید برای رسیدن به آن ، آنقدر رنج ببری و ریاضت بکشی که مروارید را با نوک مژه سوراخ کنی نه اینکه فقط اشک مثل مروارید نوکِ مژه ات باشد ."
      },
      {
        "text": "تا ابد بوی محبت به مشامش نرسد / هر که خاکِ درِ میخانه به رخساره نَرُفت",
        "explanation": "هر کسی که خاکِ درِ میخانه را به رخسارش نروبد . تا آخر عُمر بوی محبت به دماغش نمی رسد . یعنی هر که به پیر مغان محبت نکند و ملازمت او را با جان و دل قبول نکند تا آخر عُمر بوی محبت به مشامش نخواهد رسید . [ نرُفت = جاروب نکرد ]"
      },
      {
        "text": "در گلستانِ ارم دوش چو از لطف هوا / زلفِ سنبل به نسیمِ سحری می‌آشفت",
        "explanation": "دیشب در گلستان ارم ، از لطافت هوا و از نسیمِ سحری زلفِ جانان به هم می خورد و آشفته می گشت . [ گلستان ارم = باغ شاه شجاع و گردشگاه معروف شیراز است / می آشفت = پریشان می شد ]"
      },
      {
        "text": "گفتم ای مَسنَدِ جم، جامِ جهان بینت کو / گفت افسوس که آن دولتِ بیدار بِخُفت",
        "explanation": "در دنبالۀ بیت قبل می گوید : به گلستان گفتم : ای مسند جم یعنی ای تخت سلطان ، جام جهان بینت کجاست ؟ یعنی گُلت کو ؟ گلستان در جوابم گفت : حیف و دریغ که آن دولت بیدار بخفت . یعنی آن دولتِ مساعد ، زایل شد و از بین رفت . [ مسند جم = مراد همان گلستان بیت قبل می باشد / جام = مراد گُل است / کو = کجا / افسوس = حیف و دریغ ]"
      },
      {
        "text": "سخنِ عشق نه آن است که آید به زبان / ساقیا می ده و کوتاه کن این گفت و شِنُفت",
        "explanation": "صحبت و گفتگوی عشق آن نیست که بتوان به زبان آورد . عشق یک امر حالی است نه قالی . فقط عاشقان دانند که عشق چگونه حالتی است ، بی دردان آن را درک نمی کنند . حال ای ساقی ، باده بده و این گفت و شنود را به کُل ترک کن . مرادِ عشق با گفتگو فهمیده نمی شود پس قیل و قال را ترک کن و باده بیاور ."
      },
      {
        "text": "اشکِ حافظ خرد و صبر به دریا انداخت / چه کند سوزِ غمِ عشق نیارَست نهفت",
        "explanation": "اشکِ چشم حافظ ، عقل و صبر او را به دریا انداخت . یعنی قبل از این حافظ به نیروی عقل و صبر می توانست جلوِ گریه و اشکِ چشمِ خود را بگیرد . امّا حالا دیگر گریه و اشکش طغیان کرده و عنان اختیار را از او سلب نموده به حدی که عقل و صبرش مغلوب شده اند . ( نیارست = قادر نشد ) [ چون به کتمان سوزِ غمِ عشق قادر نشد پس کثرتِ گریه اش از آن جهت است . ]"
      }
    ]
  },
  {
    "title": "غزل شماره ۸۲ حافظ",
    "verses": [
      {
        "text": "آن تُرک پری چهره که دوش از بَرِ ما رفت / آیا چه خطا دید که از راهِ خطا رفت؟",
        "explanation": "آن زیبای پری جهره که دیشب از نزدِ ما رفت . عجبا از ما چه خطایی دید که از راهِ مملکت خطا رفت یعنی رفتنش خطا بود و خطا کرد که رفت . یا خطایی که ما کردیم سبب رفتن او شد . [ چه خطا دید = چه خلافِ صواب دید / راهِ خطا = دارای دو معنی است . یکی مملکت خطا و دیگری خلافِ صواب ]\n\n* این غزل حافظ خطاب است به جانانش که در مسافرت بوده است ."
      },
      {
        "text": "تا رفت مرا از نظر آن چشمِ جهان بین / کس واقفِ ما نیست که از دیده چه‌ها رفت",
        "explanation": "از وقتی که آن چششمِ جهان بینِ من از برابرِ دیدگانم رفته ، کسی از حالِ من آگاه نیست که از چشمانم چه ها رفت . یعنی از وقتی که آن جانان ما را ترک کرد و رفت ، کسی نمی داند که از چشمِ من چقدر اشک ریخته . [ جهان بین = جان بیننده ]"
      },
      {
        "text": "بر شمع نرفت از گذرِ آتشِ دل، دوش / آن دود که از سوزِ جگر بر سر ما رفت",
        "explanation": "آن دودی که دیشب از آتش دل و از سوز جگر از سرِ ما برخاست . از فتیله و شعله شمع نبود . خلاصه دودِ سوزِ جگر ما از دودِ آتشِ فتیلۀ شمه بیشتر بود ."
      },
      {
        "text": "دور از رخِ تو دم به دم از گوشهٔ چشمم / سیلابِ سرشک آمد و طوفانِ بلا رفت",
        "explanation": "دور از رُخِ آن جانان یعنی در فراقِ رُخِ آن جانان ، نفس به نفس یعنی هر ساعت از چشمۀ چشمم سیلابِ سرشک جاری شد و طوفان برخاست . یعنی از کثرتِ گریه و اشک سیلابی از چشمم جاری شد . [ دور از رُخِ او = در فراقِ رُخِ او ]"
      },
      {
        "text": "از پای فتادیم چو آمد غمِ هجران / در درد بمردیم چو از دست دوا رفت",
        "explanation": "وقتی غمِ هجران آمد از پا افتادیم . یعنی همینکه به غمِ هجران مبتلا گشتیم از پای افتادیم و گرفتار شدیم و در درد واماندیم . چون که درمانِ درد از دست برفت . یعنی جانا درمان درد بود . او که رفت ، درد بی درمان شد . خلاصه جانان طبیب دردِ دل و جانِ ما بود ، او که رفت ما ماندیم و دردِ بی درمانِ ما ."
      },
      {
        "text": "دل گفت وصالش به دعا باز توان یافت / عمریست که عمرم همه در کارِ دعا رفت",
        "explanation": "دل به ما گفت که وصالِ جانان را به وسیلۀ دعا می توان به دست آورد . برای همین است که عُمرم همه اش در دعا و یا در کارِ دعا صرف شده . خلاصه از وقتی که دل اینطور گفته ، تمامِ عمرم برای وصالِ جانان در دعا رفت ."
      },
      {
        "text": "احرام چه بندیم؟ چو آن قبله نه این جاست / در سعی چه کوشیم؟ چو از مروه صفا رفت",
        "explanation": "چرا احرام ببندم که آن قبله یعنی جانان در اینجا نیست یعنی برای چه قصدِ زیارتِ کوی جانان را بکنم وقتی او اینجا نیست و برای رفتن به جانبِ کوی جانان چرا سعی نمایم که از کویش صفا رفت . حاصل کلام اینکه : صفای کویش با وجودِ شریفِ جانان است پس وقتی خودِ جانان از کویش رفت مسلماََ صفای کوی او هم می رود .\n\nاحرام = آهنگ حج کردن ، چیزهای حلال و مباح را در هنگامِ زیارت کعبه و مراسمِ حج بر خود حرام کردن ، لباس مخصوص حجّاج را هنگامِ مراسمِ مذهبی حج در بر کردن .\n\nصفا و مروه = دو نقطه اند که حج گزار هفت بار فاصلۀ این دو نقطه را می رود و این عمل را سعی می نامند . در این بیت معشوق به خانه کعبه که قبله گاه است تشبیه شده است و می گوید : وقتی آن قبله در اینجا نیست چرا احرام ببندیم و به خود ریاضت بدهیم . و وقتی که صفا در جنبِ مروه نیست چرا اعمالِ مربوط به سعی را انجام دهیم ."
      },
      {
        "text": "دی گفت طبیب از سرِ حسرت چو مرا دید / هیهات که رنجِ تو ز قانونِ شفا رفت",
        "explanation": "دیروز همین که طبیب مرا دید با حسرت گفت : دردا که علاجِ مرضِ تو از اسلوب و قانونِ شفا گذشت . یعنی مرضِ تو شفاپذیر نیست و مرگت حتمی است .\n\nقانون شفا = در لغت یعنی اسلوب علاج ولی در اینجا اشاره است به کتاب قانون از ابن سینا در موضوع طب و نیز کتاب شفا در موضوع مسائل منطق و حکمت و کلام ."
      },
      {
        "text": "ای دوست به پرسیدنِ حافظ قدمی نه / زان پیش که گویند که از دارِ فنا رفت",
        "explanation": "ای دوست برای عیادت حافظ قدم بگذار یعنی بیا . قبل از آنکه بگویند : حافظ از دارِ فانی رفت . ای دوست بیا و از حافظ عیادت کن پیش از آنکه بگویند : حافظ وفات کرد . [ به پرسیدن حافظ = احوال پرسی از حافظ / دار فنا = مراد دنیا است ]"
      }
    ]
  },

  {
    "title": "غزل شماره ۸۳ حافظ",
    "verses": [
      {
        "text": "گر ز دستِ زلفِ مُشکینت خطایی رفت رفت / ور ز هندویِ شما بر ما جفایی رفت رفت",
        "explanation": "اگر از دست زلف مشکین تو خطایی سر زد مهم نیست و ما از آن رنجیده خاطر نمی شویم یعنی ، هر ستمی که از خودت و یا از اسباب حُسنت به ما می رسد ، تو معذوری و ما آن را با کمال میل می پذیریم و رد نمی کنیم ."
      },
      {
        "text": "برقِ عشق ار خرمنِ پشمینه پوشی سوخت سوخت / جورِ شاه کامران گر بر گدایی رفت رفت",
        "explanation": "اگر برق عشق ، خرمن وجودِ یک پشمینه پوش را بسوزاند مهم نیست . یعنی اگر وجودِ عاشق گدا را آتش عشق بسوزاند ، هیچ مهم نیست و ما شکایت از آن نمی کنیم . زیرا مرام و شأنِ عاشق ، سوختن در آتش عشق است . و اگر جور و ستم پادشاهِ کامران بر گدایی رسید مهم نیست . یعنی عشق یک پادشاهِ قهّار است که هر کار کند موردِ سؤال قرار نمی گیرد . [ پشمینه پوش = کنایه از عاشق گدا ]"
      },
      {
        "text": "در طریقت رنجشِ خاطر نباشد می بیار / هر کدورت را که بینی چون صفایی رفت رفت",
        "explanation": "در طریقِ عشاق رنجانیدن خاطر و رنجیده شدن وجود ندارد . یعنی جایز نیست . پس حالا هر کدورتی که دیدی ، حالا وقتِ صلح و صفا است و آن کدورت گذشت و دیگر به خاطرها نمی آید . [ رنجش = آزردگی / کدورت = رنجش و دل آزردگی ]"
      },
      {
        "text": "عشقبازی را تحمل باید ای دل، پای دار / گر ملالی بود بود و گر خطایی رفت رفت",
        "explanation": "ای دل ، در عاشقی تحمل لازم است . ثابت قدم باش . یعنی در طریق عشق باید عاشق در برابر هر بلا و جفا صابر باشد ، یعنی در طریق عشق هر چه پیش آید باید عاشق آن را تحمل کند و ترک قیل و قال نماید . [ پایدار = ثابت قدم ]"
      },
      {
        "text": "گر دلی از غمزهٔ دلدار باری برد برد / ور میان جان و جانان ماجرایی رفت رفت",
        "explanation": "اگر خاطر یک عاشق از غمزۀ دلدار باری بُرد ، یعنی اگر عاشقی از معشوق رنجش یا کدورتی پیدا کرد . دیگر آن فراموش می شود و هرگز تکرار نمی گردد . [ اگر مابین جان و جانان ، ماجرایی رخ داده است آن هم گذشت و بار دیگر آن را به خاطر نمی آورند ]"
      },
      {
        "text": "از سخن چینان ملالت‌ها پدید آمد ولی / گر میانِ همنشینان ناسزایی رفت رفت",
        "explanation": "از غمّازان هزار جور آواز شنیده و ملالتها دیده می شود . یعنی غمّازان از سرزنش عشاق فارغ نیستند . امّا اگر مابین یاران و دوستان یک ناسزا و یا یک امرِ نامعقولی واقع گردد فوری عفو می شود و از خاطرها محو می گردد . خلاصه آنچه از غمّاز ظاهر می شود ، در هر زمانی جور و جفا و آزار است امّا مابین عشاق هر ماجرای مهمی هم که اتفاق افتد مستور می ماند و دیگر به خاطر نمی آید . [ سخن چین = غمّاز / پدید = آشکار / همنشینان = مصاحبان / ناسزا = آنچه لایق نباشد ]"
      },
      {
        "text": "عیبِ حافظ گو مکن واعظ که رفت از خانقاه / پای آزادی چه بندی؟ گر به جایی رفت رفت",
        "explanation": "ای واعظ ، اگر حافظ از خانقاه رفت عیبش مگیر . زیرا پای شخصِ آزاد را برای چه می بندی . پس اگر به جایی رفت ، رفت . یعنی اگر حافظ خانقاه را ترک نمود و رفت ، ای واعظ مانعِ او مباش زیرا او یک شخصِ آزاد است و یک آدم بی قید است . زیرا کسانی که لاقیدند آن جا هستند که دوست دارند ."
      }
    ]
  },
  {
    "title": "غزل شماره ۸۴ حافظ",
    "verses": [
      {
        "text": "ساقی بیار باده که ماهِ صیام رفت / دَردِه قدح که موسمِ ناموس و نام رفت",
        "explanation": "ای ساقی باده بیار که ماه روزه تمام شد ، جامِ باده به دستم بده که مُوسمِ وقار وعار سپری شد . یعنی ماهِ رمضان که زمانِ رعایت آبرو و حفظ ناموس است گذشت . آن ایّام رفت و حالا زمانِ عیش و نوش فرا رسیده است . [ مُوسم = کنایه از زمان / ناموس = به معنی وقار آمده ]"
      },
      {
        "text": "وقتِ عزیز رفت بیا تا قضا کنیم / عمری که بی حضور صُراحی و جام رفت",
        "explanation": "خطاب به ساقی می فرماید : وقتِ گرانبها تلف شد ، بیا که قضا کنیم یعنی عُمری که بدون صُراحی و جام رفت قضا کنیم . خلاصه اوقاتی را که بدون باده گذرانده ایم جبران نماییم ."
      },
      {
        "text": "مستم کن آن چنان که ندانم ز بی‌خودی / در عرصهٔ خیال که آمد، کدام رفت",
        "explanation": "خطاب به ساقی : ای ساقی مرا آنچنان مست کن که از بیخویشی نفهمم که در میدان خیالم که آمد و به کجا رفت ، به ضرورت قافیه «کدام» گفته شده و اِلّا جایش بود «کجا» بگوید . یعنی چنان مرا مست کن که از شدّتِ مستی به کُل بی خبر از عالَم شوم . ندانم که آمد و که رفت و به کجا رفت ."
      },
      {
        "text": "بر بوی آن که جرعهٔ جامت به ما رسد / در مَصطَبِه دعایِ تو هر صبح و شام رفت",
        "explanation": "به امید آنکه جُرعۀ جامت به ما رسد ، هر صبح و شام در مصطبه دعاهای خیر در بارۀ تو می شود . خلاصه به امید آنکه احسانِ تو شامل حالِ ما بشود . هر صبح و شب در مصطبه ها به دعاگویی تو مشغولیم . [ بوی = در اینجا به معنای امید است / مصطبه = صفۀ میخانه ]"
      },
      {
        "text": "دل را که مرده بود حیاتی به جان رسید / تا بویی از نسیمِ می‌اش در مشام رفت",
        "explanation": "دل، مُرده بود امّا همینکه از نسیمِ تو بویی به دماغش رسید جانِ تازه گرفت . [ دل را = برای دل ]"
      },
      {
        "text": "زاهد غرور داشت، سلامت نبرد راه / رند از رهِ نیاز به دارالسلام رفت",
        "explanation": "زاهد به جهتِ زُهدِ خود مغرور شد . برای همین به مُرادش واصل نشد . امّا رِند از طریقِ عِجز و نیاز به جنت رفت . خلاصه ، زاهد به جهت غرور به جهنم رفت و رِند به به جهتِ عِجز و نیاز به بهشت رفت . [ دارالسلام = مراد جنت است ]"
      },
      {
        "text": "نقدِ دلی که بود مرا صرف باده شد / قلبِ سیاه بود از آن در حرام رفت",
        "explanation": "نقد دلی که داشتم صرفِ باده شد یعنی دل به باده دادم . قلب سیاه بود ، از آن جهت صرفِ حرام شد . [ قلب سیاه = سکه غیر رایج ، سکه تقلبی ]"
      },
      {
        "text": "در تابِ توبه چند توان سوخت همچو عود؟ / می ده که عمر در سرِ سودای خام رفت",
        "explanation": "تا کی می شود که در شعله ، یعنی در آتشِ توبه چون عود سوخت . توبه اقتضا می کند که از باده نوشی دست بکشیم این کار بسیار زحمت افزاست یعنی رنج می دهد . ای ساقی فعلاََ می بده که عُمرم سرِ سودای خام تلف شد و گذشت . چون قادر به رعایتِ توبه نبوده و شکستن آن را حتمی می داند ، از آن جهت به توبه ، سودای خام گفته است . [ تاب = شعله / سر = این جا به معنی نوک و جهت / سودای خام = مراد توبه است ]"
      },
      {
        "text": "دیگر مکن نصیحتِ حافظ که ره نیافت / گمگشته‌ای که بادهٔ نابش به کام رفت",
        "explanation": "باز حافظ را نصیحت نکن زیرا هیچ گمگشته ای به این عالَمِ ظاهر ، راه نیافت یعنی به این عالَمِ صغری نیامد که بادۀ شیرین و بادۀ محبّت به دماغش نرسیده باشد . حاصل کلام اینکه : حافظ بادۀ محبّتِ جانان را نوش کرده و در وادی محبّت گم گشته است . حالا دیگر به حافظ نصیحت نکن . زیرا گم گشته ای که بادۀ محبت به دماغش رسید ، او دیگر از وادی محبت به این عالَم ره نیافت یعنی شرابِ محبت جانان را ترک ننمود . [ بادۀ شیرین = مراد محبّت است / به حافظ نصیحت مکن خطاب عام است ]"
      }
    ]
  },
  {
    "title": "غزل شماره ۸۵ حافظ",
    "verses": [
      {
        "text": "شربتی از لبِ لعلش نچشیدیم و بِرَفت / رویِ مَه پیکرِ او سیر ندیدیم و برفت",
        "explanation": "شربت چون لعلِ لبِ جانان را نچشیدیم و رفت . یعنی جانان رفت در حالی که ما شربتی از لبِ لعلش نچشیدیم . و روی چون ماهِ او را به سیری ندیدیم . خلاصه تحسر و تغابن می کشد از اینکه بر وفقِ مُراد به وصالِ جانان نرسیده است ."
      },
      {
        "text": "گویی از صحبتِ ما نیک به تنگ آمده بود / بار بربست و به گَردش نرسیدیم و برفت",
        "explanation": "گویا که جانان از مصاحبت ما سخت به تنگ آمده بود که بار بَر بَست و رفت . چنان رفت که حتّی به گردش هم نرسیدیم یعنی گویی کدورتِ خاطری از ما پیدا کرده بود که با این عجله رفت و ما حتّی به گردش هم نرسیدیم . [ صحبت = مصاحبت / نیک = در لغت یعنی خوب امّا در این قبیل موارد به معنای محکم تعبیر می شود ]"
      },
      {
        "text": "بس که ما فاتحه و حرزِ یمانی خواندیم / وز پی‌اش سوره اخلاص دمیدیم و برفت",
        "explanation": "هر چه ما فاتحه و دعای حرزِ یمانی خواندیم و سورۀ اخلاص به پشتِ سرش دمیدیم هیچ اثر نکرد و رفت . یعنی مرادمان از خواندن اینها انصراف جانان از سفر بود . امّا او منصرف نشد و رفت . خلاصه از فاتحه و خواندن دعای حرزِ یمانی هیچ فایده حاصل نشد و جانان رفت ."
      },
      {
        "text": "عشوه دادند که بر ما گذری خواهی کرد / دیدی آخر که چنین عشوه خریدیم و برفت",
        "explanation": "ما را فریب می داد که از حیطۀ ارادت و دوستی دور نخواهد شد ، دیدی که ناز و عشوۀ او را تحمل کردیم و با وجودِ این رفت . [ عشوه = فریب دادن دل ]"
      },
      {
        "text": "شد چمان در چمنِ حسن و لطافت لیکن / در گلستانِ وصالش نَچَمیدیم و برفت",
        "explanation": "در حالی که در چمن حُسن و لطافت می خرامید ، رفت . یا در چمنِ حُسن و لطافت خرامان شد . اما ما در باغِ وصالش قدمی برنداشتیم و او رفت . یعنی وصال جانان برای ما میسّر نشد و رفت . [ چمیدن = با ناز و تأنی راه رفتن ]"
      },
      {
        "text": "همچو حافظ همه شب ناله و زاری کردیم / کای دریغا به وداعش نرسیدیم و برفت",
        "explanation": "سراسر شب را چون حافظ فریاد و فغان و ناله کردیم . حیفا که به وداعش نرسیدیم و رفت . یعنی جانان چنان با عجله رفت که تودیع میسرمان نشد یعنی مجالِ وداع نشد ."
      }
    ]
  },
  {
    "title": "غزل شماره ۸۶ حافظ",
    "verses": [
      {
        "text": "ساقی بیا که یار ز رخ پرده برگرفت / کارِ چراغ خلوتیان باز درگرفت",
        "explanation": "ای ساقی بیا که یار از رُخش پرده و حجاب را برداشت و باز چراغِ اهلِ خلوت شعله ور شد یعنی چراغشان روشن شد . حاصل اینکه رُخِ جانان را به چراغ روشن و مستور کردن روی و پشت پرده قرار گرفتن او را به خاموشی چراغ تشبیه می کند و دوباره برداشتن حجاب و نشان دادن رویش را به چراغی تشبیه می کند که برای بارِ دوم شعه ور شده . [ برگرفت = بلند کرد / باز درگرفت = دوباره روشن شد ]"
      },
      {
        "text": "آن شمعِ سرگرفته دگر چهره برفروخت / وین پیرِ سال‌خورده جوانی ز سر گرفت",
        "explanation": "آن شمعِ مشتعل دوباره چهره اش را برافروخت و این پیرِ سالخورده از این که شمع دوباره مشتعل شده جوانی را از سر گرفت یعنی دوباره جوان شده . حاصل مقصود اینکه : از وقتی که جانان چهره اش را از ما مستور و پوشیده می داشت ضعفِ پیری و ناتوانی ما را عارض شده بود . امّا همینکه چهرۀ خود را نمایان ساخت از ذوق و شوقش جوانی را از نو شرع کردیم . [ شمع سر گرفته = یعنی شمعی که نوک فتیله اش گرفته شده ، آن مقدار فتیلۀ سوختۀ شمع که با قیچی گرفته می شود / دگر چهره برفروخت = دوباره چهره اش را مشتعل ساخت / سالخورده = کهنسال / جوانی ز سر گرفت = از نو جوان شد ]"
      },
      {
        "text": "آن عشوه داد عشق که مفتی ز ره برفت / وان لطف کرد دوست که دشمن حذر گرفت",
        "explanation": "در برخی از نسخه ها به جای «عشق» «یار» و در بعضی «باده» آمده و به جای «مفتی» نیز «تقوی» آمده است .\n\nعشق آن عشوه را داد و آن جلوه را کرد که تقوی و فتوی از میان رفت . یعنی عشق حالت و کیفیتی دارد که عاشق را از زهدِ خشک ، سلامت نگه می دارد . و مفتی را از فتوی دادن باز می دارد و باده هم همین حالت و کیفیت را دارد . دوست به قدری به ما لطف نمود و احسان کرد که رقیب ترسید که مبادا ما را از خاصان خویش کند و از او کاملاََ اعراض نماید . یا خودِ یار آن جلوه و عشق را داد که اهلِ تقوی را از تقوی و مفتی را از فتوی بازداشت . یعنی عشق یار به اینان یک حالت و کیفیتی داد که به کُل از کاری که بدان معتاد بودند منصرفشان نمود و طبیعت تعلق و تعشق را به آن ها بخشید ."
      },
      {
        "text": "زنهار از آن عبارتِ شیرینِ دل‌فریب / گویی که پستهٔ تو سخن در شکر گرفت",
        "explanation": "امان از سخنان و الفاظ و عبارات شیرین و دلفریب تو . یعنی در تکلمِ تو یک لذت و یک شیرینی نهفته است که هر شنونده بی اختیار فریفته تو شده و واله و شیدایت می گردد مثلِ اینکه سخنت را به شکر داخل نموده و از شکر بیرون می آوری . [ زنهار = امان / دلفریب = فریبندۀ دل / پسته = مراد دهان معشوق است / در شکر گرفت = آغشته به شکر نمود ]"
      },
      {
        "text": "بارِ غمی که خاطرِ ما خسته کرده بود / عیسی‌دمی خدا بفرستاد و برگرفت",
        "explanation": "بارِ غمی که خاطرِ ما را مجروح کرده بود یعنی ما را به سختی رنج می داد . خداوند یک طبیبِ عیسی نفسی فرستاد و آن غم را بر طرف کرد و از میان برداشت . یعنی به سببِ فراقِ جانان خاطرمان مغموم و مهموم شده بود امّا حق تعالی جانان را برای ما فرستاد و آن بارهای غم را به کُل برطرف کرد ."
      },
      {
        "text": "هر سروقد که بر مَه و خور حسن می‌فروخت / چون تو درآمدی پیِ کاری دگر گرفت",
        "explanation": "هر محبوبِ سرو قدی که به ماه و خورشید ، حُسن می فروخت یعنی به جهت زیبایی اظهارِ تفوق می کرد ، وقتی تو آمدی ، حُسن فروشی را ترک نمود و به کارِ دیگر پرداخت . زیرا در جایی که تو باشی حُسن و زیبایی آنان را رونق و رواج نماند . [ خور = خورشید / پی کار دگر گرفت = دنبال کار دیگر رفت ]"
      },
      {
        "text": "زین قصه هفت گنبدِ افلاک پرصداست / کوته‌نظر ببین که سخن مختصر گرفت",
        "explanation": "از قصه و داستان عشق ، هفت گنبدِ فلک پُر صداست . امّا کوته فکر را ببین که موضوعِ بدین بزرگی را خیلی جزیی گرفت و کم اعتبار جلوه داد . حاصل مطلب این که : کسی که از عالَم عشق و محبت بی خبر باشد آن را جزیی می داند . [ قصه = مراد حکایت عشق و محبت است / صدا = آواز / کوته نظر = کوته فکر / مختصر گرفت = بی اهمیت و بی اعتبار تلقی کردن چیزی ]"
      },
      {
        "text": "حافظ تو این سخن ز که آموختی؟ که بخت / تعویذ کرد شعرِ تو را و به زر گرفت",
        "explanation": "ای حافظ ، این سخن را تو از که آموختی که یار شعرت را حمایل کرده و به زر گرفته است و یا حمایل کرد و از بَر نمود . یعنی شعرِ تو حتماََ خاصیتی دارد ، زیرا یار در عینِ حالی که از همه چیز مستغنی است و بلند پرواز ، با این همه شعر تو را گرامی داشته و بزرگ می دارد ."
      }
    ]
  },
  {
    "title": "غزل شماره ۸۷ حافظ",
    "verses": [
      {
        "text": "حُسْنَت بِه اتِّفاقِ مَلاحَت جهان گرفت؛ / آری، بِه اِتِّفاق، جهان می‌توان گرفت",
        "explanation": "زیبایی تو به اتفاقِ ملاحت ، دنیا را گرفت یعنی تمام خلقِ عالَم را فریفتۀ خود کرد . آری جهان را می شود به اتفاق گرفت . [ ملاحت = با نمکی / حُسن = زیبایی ]"
      },
      {
        "text": "اِفشایِ رازِ خَلوتیان خواست کرد شمع، / شُکرِ خدا، که سِرِّ دلش در زبان گرفت",
        "explanation": "شمع خواست که اسرارِ اهلِ خلوت را آشکار سازد . شکرِ خدا که رازِ دلش یعنی اتشِ حسد به زبان سرایت کرد و زبانش آتش گرفت یعنی فتیله اش آتش گرفت و قادر به تکلم نشد . و نتوانست اسرار را فاش کند . [ افشا = فاش ساختن / خلوتیان = منسوب به خلوت ]"
      },
      {
        "text": "زین آتشِ نَهُفته که در سینه‌یِ من است، / خورشید، شُعله‌ای‌ست که در آسمان گرفت",
        "explanation": "از این آتش نهانی که در سینۀ من است خورشید شعله ای از آن آتش است یعنی از آتش سینۀ من ، آسمان آتش گرفت . [ نهفته = نهانی / گرفت = در اینجا به معنی شعله ور گشت ]"
      },
      {
        "text": "می‌خواست گُل که دَم زَنَد از رَنگ و بویِ دوست، / از غیرتِ صَبا نَفَسَش در دهان گرفت",
        "explanation": "گُل می خواست که از رنگ و بوی دوست حرف بزند یعنی در رنگ و بوی ، خود را با دوست برابر بداند و بدان فخر نماید ، امّا از غیرت صبا ، نَفَسِ گُل در دهانش ماند یعنی صبا از غیرتش مانع حرف زدن گُل شد . حاصل اینکه : گُل در رنگ و بو به یار نمی رسد . بی تناسب نیست اگر بگوییم ، صبا نگذاشت دهانِ غنچه باز شود . یعنی نگذاشت که از شکلِ غنچه بیرون آید . [ دَم زند = تکلم کند ]"
      },
      {
        "text": "آسوده بر کنار چُو پرگار می‌شدم / دوران، چُو نُقطه، عاقِبَتَم در میان گرفت",
        "explanation": "چون پرگار که در کنار می گردد ، در یک گوشه آسوده خاطر عُمر می گذراندیم اما عاقبت دوران چون نقطه در میانم گرفت یعنی مرا به وسطِ دایره کشاند . [ آسوده = آرام / می شدم = می رفتم ]\n\nمنظور بیت : دور از مردم در یک گوشۀ انزوا در نهایتِ آسودگی به سر می بردم امّا عاقبت روزگار مرا چون نقطۀ دایره به میان مردم کشید ."
      },
      {
        "text": "آن روز شوقِ ساغرِ مِی  خَرمَنَم بِسوخت، / کآتش زِ عکسِ عارضِ ساقی در آن گرفت",
        "explanation": "شوقِ ساغرِ مِی ، خرمن وجودِ مرا آن روز آتش زد و سوزاند که عکس چهرۀ ساقی در آن آتش زد . [ گرفت = اثر کرد ، آتش زد ]\n\nمنظور بیت : وقتی عکس چهرۀ سرخِ ساقی در جام افتاد ، جام مثلِ آتش شعله ور شد و این جاذبه مرا چنان عاشق و مفتون ساخت که هستی من بر سرِ آن رفت و این آتش ، خرمن زندگی مرا سوزاند ."
      },
      {
        "text": "خواهم شدن به کویِ مُغان آستین‌فشان، / زین فتنه‌ها که دامنِ آخرزمان گرفت",
        "explanation": "در اثرِ این فتنه ها که در آخر زمان بروز کرده ، می خواهم در حالیکه با رقص و شادی زندگی را ترک می گویم به محلۀ مُغان بروم . [ شدن = رفتن / کوی مغان = میخانه ها ]\n\nمنظور بیت : برای رهایی از فتنه هایی که در زمان اخیر پیدا شده ، خوشحال و مرفه البال به کوی مُغان خواهم رفت ."
      },
      {
        "text": "مِی خور که هر که آخرِ کارِ جهان بِدید، / از غم سَبُک بَرآمد و رَطلِ گِران گرفت",
        "explanation": "باده بنوش زیرا هر که عاقبت کارِ جهان را دید ، بیدرنگ غمِ جهان را ترک گفت و رطلِ گران گرفت یعنی به باده نوشی پرداخت . خلاصه هر که سریع الزوال و فانی بودن دنیا را دید و از آن آگاه گشت علی الفور غمِ دنیا را فراموش نموده به عیش و نوش پرداخت و قدح های سنگین بدست گرفت . [ سبک = در لغت یعنی کم وزن ولی در اینجا به معنی فوری و تند می باشد / رطل = در اینجا مراد قدح بزرگ است / گران = سنگین / رطل گران گرفت = قدح بزرگ پُر از باده را به دست گرفت ]"
      },
      {
        "text": "بر برگِ گُل به خونِ شقایق نوشته‌اند؛ / کـ‌آن کس که پخته شد، مِیِ چون اَرغَوان گرفت",
        "explanation": "سرخی برگِ گل ذاتی نیست بلکه در اثر خون شقایق است . آن کس که پخته رأی و مجرب روزگار شد ، بادۀ قرمز نوش کرد . یعنی نوشیدن بادۀ قرمز یک امر ذوقی است و لذّت بخش ، و یک شخص مجرب نباید این ذوق را تر نماید . [ شقایق = گل لاله ]"
      },
      {
        "text": "حافظ چو آبِ لُطف زِ نَظمِ تو می‌چِکد، / حاسِد چگونه نُکته توانَد بر آن گرفت؟",
        "explanation": "ای حافظ ، وقتی که از نظمِ تو آبِ لطافت می چکد یعنی شعرت لطیف و آبدار است . پس حاسد چگونه می تواند از آن ایراد بگیرد یعنی دیگر قادر نیست که به تو طعنه بزند و نکته بگیرد ."
      }
    ]
  },
  {
    "title": "غزل شماره ۸۸ حافظ",
    "verses": [
      {
        "text": "شنیده‌ام سخنی خوش که پیرِ کنعان گفت / «فِراق یار، نه آن می‌کند که بتوان گفت»",
        "explanation": "سخن زیبایی شنیده ام که آن را یعقوب علیه السلام گفته است . بدین مضمون که فراق یار حالی نیست که قابلِ بیان باشد یعنی هجران یار کاری می کند که قابلِ تعبیر نیست . [ پیر کنعان = حضرت یعقوب پیامبر (ع) پدر حضرت یوسف (ع) ]"
      },
      {
        "text": "حدیثِ هولِ قیامت که گفت واعظِ شهر / کنایتی‌ست که از روزگارِ هجران گفت",
        "explanation": "واعظ شهر گفت : هول و ترس قیامت ، کنایه ای از روزگارِ هجران است . یعنی عذاب قیامت که می گویند همان عذابِ فراق یار است . [ هول = ترس ]"
      },
      {
        "text": "نشانِ یارِ سفرکرده از کِه پُرسم باز؟ / که هر چه گفت بَریدِ صبا پریشان گفت",
        "explanation": "نشان و خبر یارِ سفر کرده را از که بپرسم زیرا پیکِ صبا هر چه گفت ، پریشان گفت یعنی پیکِ صبا پریشان گو است و خبرش قابلِ اعتماد نیست . [ سفر کرده = به سفر رفته / برید = عرب به سفیر گوید و عجم به پیک ]"
      },
      {
        "text": "فغان که آن مهِ نامهربانِ مهرگُسِل / به تَرکِ صحبت یاران خود چه آسان گفت",
        "explanation": "افسوس که آن یار نامهربان گفته است : من مصاحبت یاران را ترک نمودم ، اما این حرف را خیلی بی پروا گفته است . حاصل این که ، خواجه افسوس می خورد که آن یارِ نامهربان لااقل از گفتۀ خود پشیمان هم نمی شود زیرا خودِ خواجه هم جزء یارانِ متروک محسوب می شود ."
      },
      {
        "text": "من و مقامِ رضا بعد از این و شُکرِ رقیب / که دل به دردِ تو خو کرد و ترکِ درمان گفت",
        "explanation": "از این به بعد ، منم و مقامِ رضا ، یعنی هر چه از جانان برسد راضی و صابر هستم و شکایت ننمایم زیرا که دل با دردِ تو خو گرفت و درمان را ترک کرد . [ خو کرد = عادت کرد / ترک درمان گفت = درمان را ترک کرد ]"
      },
      {
        "text": "غمِ کهن به میِ سال‌خورده دفع کنید / که تخم خوش‌دلی این است پیرِ دهقان گفت",
        "explanation": "غم را باید با شراب کهنه رفع کرد زیرا سبب صفای خاطر و باعثِ خوش دلی همین شزاب کهنه است . دهقانِ پیر هم همین را گفت و دفع غم را به شرابِ کهنه حواله کرد . [ غم کهن = غم دیرینه / سالخورده = در لغت به معنی کهنسال است ولی در این بیت به معنی شراب کهنه آمده / تخم = کنایه از سبب / دهقان = زارع ]"
      },
      {
        "text": "گره به باد مزن گر چه بر مراد رود / که این سخن به مَثَل باد با سلیمان گفت",
        "explanation": "به باد اعتماد نکن اگر چه بر وفقِ مرادت بوزد . این سخنی است که باد به طریق مَثَل به حضرت سلیمان (ع) گفت در حالی که خودش تحتِ فرمان سلیمان بود و با این وصف به او وفا نکرد . [ به مثل = به طریق مثل ]\n\nمنظور بیت : نباید به دنیا اعتماد کرد هر قدر هم بر وفقِ مراد بچرخد زیرا دنیا در حکمِ بادِ زودگذر است . خلاصه همانطور که از دیگران به تو رسیده است همانطور هم از تو به دیگران می رسد . پس زینهار که به مال و منصب اعتماد نمایی و مغرو باشی ."
      },
      {
        "text": "به مهلتی که سپهرت دهد ز راه مرو / تو را که گفت که این زال تَرک دَستان گفت؟",
        "explanation": "به این مهلتی که فلک به تو داده است از راه در مرو یعنی خود را گم نکن . چه کسی به تو گفته است که این عجوزۀ حیله باز ، ترکِ حیله کرده است و دیگر مکر و حیله نخواهد کرد . خلاصه این یکی دو روزی که فلک بر مرادت می چرخد مغرور مباش ، حتماََ قصدی در بارۀ تو دارد وگرنه این سازگاری او از محبت نیست . [ زال = پیر و عجوزه / دستان = در این بیت به معنی مکر و حیله است ]"
      },
      {
        "text": "مزن ز چون و چرا دم که بندهٔ مُقبِل / قبول کرد به جان هر سخن که جانان گفت",
        "explanation": "هر دستوری که به تو داده می شود در اجرای آن تعلل و بهانه مکن و بیدرنگ بپذیر زیرا بندۀ سعادتمند با جان و دل قبول می کند هر سخنی که جانان گوید یعنی اوامر و نواهی که از جانان صادر شود با آن مخالفت نکند . [ مُقبل = صاحب اقبال ، سعادتمند ]"
      },
      {
        "text": "که گفت حافظ از اندیشهٔ تو آمد باز؟ / من این نگفته‌ام آن کس که گفت بُهتان گفت",
        "explanation": "چه کسی گفت که حافظ از عشق و محبتِ تو منصرف شده و اعراض نموده است . من این را نگفته ام و هر که این حرف را می زند بهتان کرده و به من افترا زده است . یعنی این سخنِ دشمن است ، هیچ ممکن است که من عشق تو را ترک گویم . [ اندیشه = فکر / آمد باز = عبارت از عدول و ترک و فراغت است ]"
      }
    ]
  },
  {
    "title": "غزل شماره ۸۹ حافظ",
    "verses": [
      {
        "text": "یا رب سببی ساز که یارم به سلامت / بازآید و بِرهانَدَم از بندِ مَلامت",
        "explanation": "یارب سببی فراهم کن که یارم به سلامت برگردد و مرا از چنگِ ملامت خلاص کند ، یعنی غمِ هجرانِ یار طوری تاب و توانِ مرا برده که گاهی از شدّتِ ناراحتی عنان اختیار از دستم خارج می شود بطوری که حالت عجیب و غریب از من دیده می شود و همین امر سببِ سرزنشِ مردم نسبت به من می گردد . حال ای خدا سببی ساز که یارم برگردد و مرا از ملامت مردم نجات دهد . [ ساز = فراهم کن / باز = دوباره ]"
      },
      {
        "text": "خاکِ رهِ آن یارِ سفرکرده بیارید / تا چشمِ جهان بین کُنَمَش جایِ اقامت",
        "explanation": "خاکِ راهِ آن یارِ سفر رفته را بیاورید تا چشمِ جهان بینِ خود را مقام آن خاک نمایم . یعنی غبار راهِ او را به جای توتیا به چشمم بکشید تا دایم از آن نور و ضیاء کسب نمایم . [ جهان بین = بینندۀ جهان / جای اقامت = مقام و یا محل سکونت ]"
      },
      {
        "text": "فریاد که از شش جهتم راه بِبَستند / آن خال و خط و زلف و رخ و عارض و قامت",
        "explanation": "فریاد و فغان که از شش طرف راهم را بستند ، یعنی آن خال و خط و زلف و رخ و عارض و قامت جانان از جمیع جهات توجه مرا جلب نموده و به خود متعلق ساخته اند . [ به مناسبت ذکر شش جهت ، از اسباب حُسن هم شش چیز آورده ]"
      },
      {
        "text": "امروز که در دستِ توام مرحمتی کن / فردا که شَوَم خاک چه سود اشکِ ندامت",
        "explanation": "ای جانام امروز که در اختیار تو هستم به من رحم کن زیرا فردا که مُردم و خاک شدم ، گریستن و پشیمانی چه فایده دارد . یعنی امروز که در دنیا هستم و زنده ام ، می توانی حالم را رعایت کنی پس مرحمتی کن و مراعاتم نما . زیرا فردا بعد از مرگم اگر پشیمان هم شوی فایده ندارد . [ ندامت = پشیمانی ]"
      },
      {
        "text": "ای آن که به تقریر و بیان دم زنی از عشق / ما با تو نداریم سخن، خیر و سلامت",
        "explanation": "ای کسی که با تقریر و بیان از عشق دَم می زنی یعنی عشق را با قیل و قال بیان می کنی ، ما با تو حرفی نداریم برو به خیر و سلامت . یعنی ای کسی که کیفیت عشق را با زبان بیان می کنی ، در حالی که عشق حال است و به قال نمی گنجد ."
      },
      {
        "text": "درویش مکن ناله ز شمشیرِ اَحِبّا / کاین طایفه از کشته ستانند غرامت",
        "explanation": "ای درویش از شمشیر دوستان ناله و فریاد و فغان مکن زیرا این طایفه دوست ، دیه را از کشته یعنی از مقتول می گیرند . یعنی عاشقانِ خود را می کشند و بعد می گویند دست های ما از کشتن شماها خسته شده و به این بهانه از کشته شده خونبها می گیرند . [ احبّا = دوستان / غرامت = مراد خونبها است ]"
      },
      {
        "text": "در خرقه زن آتش که خمِ ابرویِ ساقی / بر می‌شکند گوشهٔ محراب امامت",
        "explanation": "خواجه خطاب به همان درویش می گوید : آتش به خرقه بزن که خمِ ابروی ساقی ، گوشۀ محرابِ امامت را می شکند و خراب می کند . حاصل اینکه : خمِ ابرویِ ساقی تمام مردم عالَم را به خود جلب نموده و همه را در برابرِ خود راکع و ساجد نموده است . از این به بعد زهد و تقوا عبارت خواهد بود از صوفی گری ، زیرا در جایی که گوشۀ ابروی ساقی باشد گوشۀ محراب خراب می شود یعنی عرض و شأنِ محراب را شکست می دهد و دیگر کسی به محراب توجه نمی کند . [ برمی شکند = شکست می دهد ]"
      },
      {
        "text": "حاشا که من از جور و جفای تو بنالم / بیدادِ لطیفان همه لطف است و کرامت",
        "explanation": "خواجه خطاب به جانان می گوید : دور باد از من که از جور و جفای تو ناله و شکایت کنم زیرا ظلمِ لطیفان سراسر لطف و احسان است . [ بیداد = ظلم / کرامت = کرم ]"
      },
      {
        "text": "کوته نکند بحث سرِ زلف تو حافظ / پیوسته شد این سلسله تا روزِ قیامت",
        "explanation": "حافظ گفتگوی زلفِ تو را کوتاه نمی کند یعنی در بیان و تعریفِ آن تقصیر نمی کند . خلاصه این یک قصۀ طولانی است که نمی شود مختصر کرد ، زیرا این سلسله به روز قیامت متصل شده یعنی حد و غایت این سلسله به قیامت می کشد ."
      }
    ]
  },

  {
    "title": "غزل شماره ۹۰ حافظ",
    "verses": [
      {
        "text": "ای هدهد صبا به سبا می‌فرستمت / بنگر که از کجا به کجا می‌فرستمت",
        "explanation": "ای هدهدِ صبا ، تو را به سبا می فرستم . ببین که از کجا به کجا می فرستمت یعنی ای هدهد صبا ، تو را به کوی جانان می فرستم که سبای عاشقان ، کوی جانان است . بنگر که تو را به چه مقامِ شریف و عزیز می فرستم . چون عشاق برای کشفِ اسرارِ عشق یک همراز و همزبان پیدا نمی کنند از آن جهت با صبا مصاحبت می کنند . از آن جهت به صبا ، پیک مشتاقان گویند . [ هدهد صبا = هدهد مرغی است که عوام آن را شانه به سر گویند . این مرغ یکی از پیک های حضرت سلیمان (ع) بوده / سبا = کشور بلقیس ]"
      },
      {
        "text": "حیف است طایری چو تو در خاک‌دانِ غم / زین جا به آشیانِ وفا می‌فرستمت",
        "explanation": "خواجه خطاب به هدهد صبا می فرماید : حیف است مرغی چون تو در خاکدان غم باشد یعنی دنیا مزبلۀ غم است . ماندن مرغ بلند پروازی چون تو ، در آنجا حیف است . پس تو را به آشیان وفا یعنی کوی جانان می فرستم . [ طایر = اینجا به معنی مرغ است / خاکدان = مزبله / خاکدان غم = کنایه از دنیا است ]"
      },
      {
        "text": "در راهِ عشق مرحلهٔ قُرب و بُعد نیست / می‌بینمت عیان و دعا می‌فرستمت",
        "explanation": "خطاب را از هدهد به جانان متوجه نموده می فرماید : در طریق عشق مرحلۀ قرب و بُعد نیست ، تو را آشکار می بینم و برایت دُعا می فرستم . وقتی عشقِ عاشق به مرحلۀ کمال رسید به هر کجا که نگاه کند جانان خود را می بیند ."
      },
      {
        "text": "هر صبح و شام قافله‌ای از دعای خیر / در صحبتِ شمال و صبا می‌فرستمت",
        "explanation": "هر صبح و شام ، دعاعای کثیره به همراهِ بادِ صبا و شمال برایت می فرستم . زیرا این ها مرید عاشقان و پیک مشتاقانند . خلاصه از هر حیث به اسرار عشاق محرمند ."
      },
      {
        "text": "تا لشکرِ غمت نکند مُلکِ دل خراب / جانِ عزیزِ خود به نوا می‌فرستمت",
        "explanation": "برای اینکه لشکرِ غمت ، مُلکِ دلم را خراب نکند . جانِ عزیز خود را برای لشکر غمت آذوقه فرستادم . [ مُلک = در اینجا به معنی مملکت آمده / نوا = ارزاق ]"
      },
      {
        "text": "ای غایب از نظر که شدی هم‌نشین دل / می‌گویمت دعا و ثنا می‌فرستمت",
        "explanation": "ای جانان غایب از نظر که مقارن و مصاحبِ دلی ، شب و روز دعایت می کنم و برایت ثنا می فرستم . منظور این است که ظاهراََ و باطناََ به دعا و ثنایت مشغولیم . ظاهراََ به وسیله زبان و باطناََ بوسیله نامه و مکتوب ."
      },
      {
        "text": "در رویِ خود تَفَرُّجِ صُنع خدای کن / کآیینهٔ خدای‌نما می‌فرستمت",
        "explanation": "در روی خود صنع خدا را تماشا کن که برایت آیینه خدای نما می فرستم . خلاصه برایت آیینۀ قلبی می فرستم ، روی با کمالت را مقابل آن نگهدار و نظری کن و صنع خدا را در آن مشاهده کن . [ آیینه خدای نما = آیینه ای که خدا را نمایان سازد / صنع = مصنوع ، مخلوق خدا ]"
      },
      {
        "text": "تا مطربان ز شوقِ مَنَت آگهی دهند / قول و غزل به ساز و نوا می‌فرستمت",
        "explanation": "برای اینکه مطربان از اشتیاق من نسبت به تو آگاهت نمایند . قول و غزل تصنیف نموده و با ساز و نوا برایت فرستادم . خلاصه اشعار را به این دلیل به طرزِ مقامات و نعمات فرستادم که هنگام شنیدن از مطربان ، شوق و اشتیاق مرا نسبت به خود بدانی . [ مطربان = مراد سازندگان و گویندگان است / شوق = علاقۀ نفس به چیزی / ساز = آهنگ ]"
      },
      {
        "text": "ساقی بیا که هاتفِ غیبم به مژده گفت / با درد صبر کن که دوا می‌فرستمت",
        "explanation": "ای ساقی بیا که هاتف غیب به طریق مژده به من گفت : با درد بساز که برایت دوا می فرستم . [ هاتف = آوازِ غیبی که صاحب آن دیده نمی شود ]"
      },
      {
        "text": "حافظ، سرودِ مجلس ما ذکرِ خیرِ توست / بشتاب هان که اسب و قبا می‌فرستمت",
        "explanation": "ای حافظ ، سرودِ مجلسِ ما تو را به خوبی یاد کردن است . زود باش که برایت اسب و قبا فرستادم . بیا و مجلسِ ما را مشرف کن . [ سرود = آهنگ و نوا / ذکر خیر = ذکری که خیر و خوبی را بیان کند / قبا = یک نوع لباس است که جلویش سراسر باز باشد ، احتمال دارد منظور بارانی باشد زیرا وقتی که یکی از اکابر ، کسی را به مجلس خود دعوت می نمود . رسم بود که برایش اسب و یک بارانی می فرستاد ]"
      }
    ]
  },
  {
    "title": "غزل شماره ۹۱ حافظ",
    "verses": [
      {
        "text": "ای غایب از نظر به خدا می‌سپارمت / جانم بسوختی و به دل دوست دارمت",
        "explanation": "این غزل را احتمالاََ خواجه به جای نامه برای جانانش ارسال کرده است و می فرماید : ای جانان غایب از نظر ، تو را به خدا سپردم و تو با اینکه جانم را سوختی امّا من با وجودِ این از جان و دل تو را دوست دارم . یعنی عاشقِ توام و هر قدر هم که از تو جفا ببینم هیچوقت خاطرم از تو ملال پیدا نمی کند چه دور از من باشی و چه نزدیکم باشی . [ بسوختی = تو آتش به جانم زدی ]"
      },
      {
        "text": "تا دامنِ کفن نکشم زیرِ پایِ خاک / باور مکن که دست ز دامن بدارمت",
        "explanation": "تا دامن کفن زیر پای خاک نکشم یعنی تا نمیرم باور مکن که دست از دامنت بردارم . خلاصه تا نمیرم عشق تو را ترک نخواهم کرد ."
      },
      {
        "text": "محرابِ ابرویت بنما تا سحرگهی / دستِ دعا برآرم و در گردن آرمت",
        "explanation": "مِحرابِ ابروانت را به من نشان بده یعنی ابروانت را به من نشان بده تا هنگام سحر برای دعا دست بلند کنم و تو را دعا نمایم و دو دست خود را حمایل وار در گردنت اندازم تا از چشمِ بد دور باشی یا چشم بد از تو دور باشد . یعنی برای اینکه نظر نخوری ، دو دست خود را بلند نموده دعایت می کنم و به جای حمایل بر گردنت می اندازم ."
      },
      {
        "text": "گر بایدم شدن سویِ هاروتِ بابلی / صد گونه جادویی بکنم تا بیارمت",
        "explanation": "برای دیدار تو اگر به سویِ هاروت بابلی هم رمتنی باشم می روم و صد گونه جادوگری می کنم تا که تو را بیاورم . خلاصه به هر وجهی که ممکن و میسبر گردد برای دیدار تو سعی می نمایم و برای آوردن تو جدیت و کوشش می کنم . ولو به سِحر و جادوگری که فی نفسه یک عملِ کفر و ضلالت است اقدام می نمایم . یعنی اگر به هیچ وسیله نتوانستم تو را پیشِ خود آرم به وسیلۀ جادوگری خواهم آورد . خلاصه خواجه به واسطۀ دوری از جانان شدت اشتیاق خود را عرض می نماید ."
      },
      {
        "text": "خواهم که پیش میرمت ای بی‌وفا طبیب / بیمار باز پرس که در انتظارمت",
        "explanation": "ای طبیبِ بی وفا می خواهم که در پیشت بمیرم ، از این بیمارت احوالی بپرس که در انتظار تو هستم . یعنی جان دادنم موقوف به عیادت تو است ."
      },
      {
        "text": "صد جوی آب بسته‌ام از دیده بر کنار / بر بویِ تخمِ مِهر که در دل بکارمت",
        "explanation": "به امیدِ کاشتن تخمِ مهر در دلت ، از اشکِ چشمم در کنارِ خود صد جوی آب بسته ام . یعنی از کثرت گریه در اطرافم ، دریاچه ها تشکیل شده . به امید اینکه شاید تو شدّت گریه ام را ببینی و به من رحم نمایی و نسبت به من تمایلی پیدا کنی . [ بسته ام = بند کرده ام / کنار = نزد / مهر = محبت ]"
      },
      {
        "text": "خونم بریخت وز غمِ عشقم خلاص داد / مِنّت پذیرِ غمزهٔ خنجر گذارمت",
        "explanation": "خونم را ریخت و از غمِ عشق خلاصم کرد یعنی از غم هجران مرا نجات داد . و از این جهت ممنونش هستم . حاصل اینکه : کشتنم و از دستِ هجران خلاص کردنم را یک نوع منت برای جان خود می دانم . [ عبارت خنجر گذار کنایه از بهادری است ]"
      },
      {
        "text": "می‌گریم و مرادم از این سیلِ اشک‌بار / تخمِ محبّت است که در دل بکارمت",
        "explanation": "این بیت تکرار مضمون بیت ششم است که می فرماید : مرادم از این سیلِ اشکی که از دیده ام جاری است این است که به وسیلۀ آن ، دلِ سنگِ تو را نرم سازم و در آن بذرِ محبت بکارم ."
      },
      {
        "text": "بارم ده از کرم سویِ خود تا به سوزِ دل / در پای دم‌به‌دم گهر از دیده بارمت",
        "explanation": "از کرم و لطفی که داری اجازه ام ده تا به نزدت بیایم ، تا از سوزِ دل دم به دم به زیرِ پایت از دیده گوهر بریزم . یعنی به پایت بیفتم و اشکِ چشمم را نثارت کنم ."
      },
      {
        "text": "حافظ شراب و شاهد و رندی نه وضعِ توست / فِی‌الجمله می‌کنی و فرو می‌گذارمت",
        "explanation": "ای حافظ باده نوشی و محبوب دوستی و عیاری شایستۀ شأن و حالِ تو نیست . اگر چه کم و بیش از این کارها می کنی امّا من همۀ این ها را ندیده می گیرم و تو را می بخشم . [ فرو می گذارمت = از گناه تو صرف نظر می کنم ]"
      }
    ]
  },
  {
    "title": "غزل شماره ۹۲ حافظ",
    "verses": [
      {
        "text": "میرِ من خوش می‌روی کاندر سر و پا میرمت / خوش خِرامان شو که پیشِ قدِ رعنا میرمت",
        "explanation": "ای فرمانروای دلم ، رفتاری دلپذیر داری که فدای سر و قدمت شوم ، به خوشی و ناز روان شو که پیشِ قامت موزونت جان را پیشکش دهم . [ میر = مخفف امیر به معنی فرمانروا / رعنا = موزون و خوشنما ]"
      },
      {
        "text": "گفته بودی کی بمیری پیشِ من، تعجیل چیست؟ / خوش تقاضا می‌کنی پیشِ تقاضا میرمت",
        "explanation": "ای جانان ، پرسیده بودی که چه موقع در برابرِ من می میری . ای جان من عجله برای چیست . عجب تقاضا می کنی پیشِ تقاضایت بمیرم یعنی قربان تقاضایت گردم ."
      },
      {
        "text": "عاشق و مخمور و مهجورم بتِ ساقی کجاست؟ / گو که بِخرامَد که پیشِ سرو بالا میرمت",
        "explanation": "دلداده ای خمارآلود و جدا از یار مانده ام ، معشوق من ، ساقی مجلس کجاست ؟ بگویید که با ناز بیاید تا در برابر قامت سرو مانندش جان را نثار کنم ."
      },
      {
        "text": "آن که عمری شد که تا بیمارم از سودایِ او / گو نگاهی کن که پیشِ چشمِ شهلا میرمت",
        "explanation": "به آن کسی که مدتی است از عشق و خیالِ او بیمارم ، بگو که به من التفاتی کند که فدای چشمِ شهلایش شوم ."
      },
      {
        "text": "گفته‌ای لعلِ لبم هم درد بخشد هم دوا / گاه پیش درد و گَه پیش مداوا میرمت",
        "explanation": "خطاب به جانان می فرماید : ای جانان ، گفته ای که لبِ قرمزِ چون لعلم هم درد می بخشد و هم دوا می دهد . گاه پیشِ دردت و گاه پیشِ مداوایت بمیرم . یعنی فدای لبت گردم که هم درد و هم درمان در آن است ."
      },
      {
        "text": "خوش خِرامان می‌روی چشمِ بد از رویِ تو دور / دارم اندر سر خیالِ آن که در پا میرمت",
        "explanation": "ای یار چه با ناز و زیبا راه می روی ، چشم بَد از تو دور باد . قصد دارم وقتی که خوش می خرامی در مقابلِ قدمت جان را نثار کنم ."
      },
      {
        "text": "گرچه جایِ حافظ اندر خلوتِ وصلِ تو نیست / ای همه جایِ تو خوَش، پیشِ همه جا میرمت",
        "explanation": "ای جانان ، اگر چه در خلوتِ وصلِ تو برای حافظ جایی نیست . امّا می دانم که سراپای تو خوش است . همه جا فدای تو گردم ."
      }
    ]
  },
  {
    "title": "غزل شماره ۹۳ حافظ",
    "verses": [
      {
        "text": "چه لطف بود که ناگاه رَشحِهٔ قَلَمَت / حقوقِ خدمتِ ما عرضه کرد بر کرمت",
        "explanation": "مهربانی بسیار بزرگی بود که ناگهان تراوش قلمِ تو حقِ چاکری دیرینۀ ما را به پیشگاه کرمِ تو بیان کرد . خلاصه تو حقوقِ خدمتِ سابقۀ ما را به کُل فراموش کرده بودی ، این یادآوری از لطفِ قلمت بود که تو را متوجه کرد . [ رشحه = تراوش ]"
      },
      {
        "text": "به نوکِ خامه رقم کرده‌ای سلامِ مرا / که کارخانهٔ دوران مباد بی رَقَمَت",
        "explanation": "با نوکِ قلم ، سلامی به من نوشته ای که کارگاهِ روزگار هیچوقت بی اسم و رسم تو نباشد یعنی با نبودن تو دنیا هم نباشد . [ کارخانه دوران = مراد از جهان است ]"
      },
      {
        "text": "نگویم از منِ بی‌دل به سهو کردی یاد / که در حسابِ خرد نیست سهو بر قَلَمَت",
        "explanation": "من نمی گویم که مرا به سهو یاد کردی یعنی از منِ بیدل که یاد کرده ای ، قصدی نداشتی . و بلکه سهواََ این نامه را نوشتی ، زیرا در حساب عقل سهو نیست بر قلمت یعنی از قلمت سهو صادر نمی شود . [ بیدل = عاشق / سهو = اشتباه ، غفلت و فراموشی ]"
      },
      {
        "text": "مرا ذلیل مگردان به شکرِ این نعمت / که داشت دولتِ سرمد عزیز و محترمت",
        "explanation": "مرا خوار مگردان به شکرانۀ این نعمت که طالع سرمد تو را عزیز و محترم کرده . یعنی دولت ازلی و ابدی تو را عزیز و محترم کرده . [ سرمد = همیشه و دایم ، صفت دولت است ]"
      },
      {
        "text": "بیا که با سرِ زلفت قرار خواهم کرد / که گر سَرَم برود برندارم از قدمت",
        "explanation": "برگرد که می خواهم به سرِ گیسوی تو پیمان ببندم که اگر سرِ من در این عشق به بادِ فنا رود . از قدمت برندارم یعنی به هر کجا که بروی خاکِ پایت باشم ."
      },
      {
        "text": "ز حالِ ما دلت آگه شود مگر وقتی / که لاله بردمد از خاکِ کشتگانِ غمت",
        "explanation": "دل از حالِ ما خبردار می شود . امّا وقتی از ما خبر می گیرد که از خاکِ مُردگان غمِ تو لاله روییده است یعنی بعد از مرگ ما از احوال ما آگاه می شود . [ جز آن هنگام که عاشقان تو در خاک خفته و لاله از گورشان روییده باشد از حالشان نمی پرسی . ]"
      },
      {
        "text": "روانِ تشنهٔ ما را به جرعه‌ای دریاب / چو می‌دهند زُلالِ خِضِر ز جامِ جَمَت",
        "explanation": " جانِ تشنۀ ما را با یک جرعه سیراب کن وقتی که از جامِ جم ، آبِ حیاتت می دهند که خضر نوشیده است . یعنی وقتی باده می نوشی روانِ تشنۀ ما را به جرعه ای از آن تسلی بخش . [ روان = روح ]"
      },
      {
        "text": "همیشه وقتِ تو ای عیسیِ صبا خوش باد / که جانِ حافظِ دلخسته زنده شد به دَمَت",
        "explanation": " ای صبای عیسی وش ، اوقات و احوالت همیشه خوش باشد زیرا جانِ حافظِ دلخسته با نفسِ جان بخش و روح افزای تو زنده شد . یعنی با وزیدنت از کوی جانان به جانِ حافظِ مِسکین حیات بخشیدی ."
      }
    ]
  },
  {
    "title": "غزل شماره ۹۴ حافظ",
    "verses": [
      {
        "text": "زان یارِ دل‌نوازم، شُکری است با شکایت / گر نکته‌دانِ عشقی، بشنو تو این حکایت",
        "explanation": "از آن یارِ دلنوازم هم متشکرم و هم شکایت دارم ، شاکرم از بابتِ دلنوازیش ، امّا شکایتم به جهت اینست که قدر هیچ یک از خدماتم را نمی داند . پس اگر نکته سنج عشق هستی پس این حکایت را خوب گوش کن که شکر و شکایت متضادند و جمع شان در یک جا مخالف بنظر می رسد . [ دلنواز = نوازش دهندۀ دل ، تعبیر از رعایت خاطر است / نکته دان عشق = نکته سنج عشق ]"
      },
      {
        "text": "بی‌مزد بود و مِنَّت، هر خدمتی که کردم / یا رب مباد کس را، مخدومِ بی‌عنایت",
        "explanation": "هر خدمتی که به جانان کردم بدون مزد و منت بود یعنی قدرش را ندانست ، یارب ، مخدومِ هیچکس بی عنایت نباشد یا هیچ کس مخدومِ بی عنایت نداشته باشد یعنی مخدومی را که مقادیر عشق را نمی داند ، هیچکس نداشته باشد . [ مزد = اجرت / مخدوم = خدمت کننده / عنایت = ارادت ]"
      },
      {
        "text": "رندانِ تشنه‌لب را، آبی نمی‌دهد کس / گویی ولی‌شناسان، رفتند از این ولایت",
        "explanation": "به رندان تشنه لب کسی یک جرعه آب و یا یک قدح باده نمی دهد . مثل اینکه ولی شناسان از این مملکت رفته اند . یعنی کسانی که برای مردم ارزش قائل بودند و مقادیرِ مردم را می دانستند در این مملکت نمانده اند و بی سر و صدا رفته اند . [ تشنه لب = لب بی آب / آبی = یک جرعه آب و جایز است که آب در این بیت باده باشد / ولی شناسان = کسانی که قدر بزرگان را می دانند / این ولایت = در این بیت یعنی شیراز / رندان = در این بیت به معنی اولیاء ]"
      },
      {
        "text": "در زلفِ چون کمندش، ای دل مپیچ کآنجا / سرها بریده بینی، بی‌جرم و بی‌جنایت",
        "explanation": "ای دل به زلفِ چون کمندِ جانان مپیچ یعنی علاقمند نباش زیرا خیلی سرهای بریده در آن زلف می بینی که بدون داشتن گناه و جنایت به آن روزگار گرفتار شده اند یعنی هر علاقمندی به آن باید از جان و سر بگذرد ."
      },
      {
        "text": "چشمت به غمزه ما را، خون خورد و می‌پسندی / جانا روا نباشد، خون‌ریز را حمایت",
        "explanation": "چشمت به یاری غمزه ، خونِ ما را خورد ، آیا روا می داری ؟ ای جان ، حمایت از خونریز یعنی از قاتل جایز نیست . خلاصه چشمت با تیرهای غمزه خونم را ریخت و تو هم این کار را می پسندی . ای جان ، شایسته نیست که از چشمِ خونریز حمایت نمایی ."
      },
      {
        "text": "در این شبِ سیاهم، گم گشت راهِ مقصود / از گوشه‌ای برون آی، ای کوکبِ هدایت",
        "explanation": "در این شبِ تاریکِ هجران ، راهِ وصال ناپدید گشت .ای جانانی که کوکب هدایتی ، از گوشه ای بیرون بیا تا که راهِ مقصود پدیدار گردد و وصال میسر شود . [ هدایت = دلالت و رهنمایی به راهی که منتهی به مطلوب می گردد / شب سیاه = کنایه از شب تاریک هجران / مقصود = مراد وصال است / کوکب هدایت = کنایه از جانان است ]"
      },
      {
        "text": "از هر طرف که رفتم، جز وحشتم نَیَفزود / زِنهار از این بیابان، وین راهِ بی‌نهایت",
        "explanation": "به هر جانب از وادی فراق یا وادی عشق که رفتم ، چیزی غیر از وحشتم زیاد نشد . یعنی وحشتم زیاد شد . امان از این بیابان و از این راهِ بی نهایت . یعنی بیابان هجران و یا عشق را هر قدر گشتم چیزی جز وحشت حاصلم نشد . [ زنهار = امان ]"
      },
      {
        "text": "ای آفتابِ خوبان، می‌جوشد اندرونم / یک ساعتم بِگُنجان، در سایهٔ عنایت",
        "explanation": "ای آفتاب زیبایان ، اندرونم یعنی دل و جگرم از حرارتِ عشق می جوشد . ساعتی حمایتم کن و در سایۀ عنایتت پناهم بده ."
      },
      {
        "text": "این راه را نهایت، صورت کجا توان بست؟ / کِش صد هزار منزل، بیش است در بِدایت",
        "explanation": " برای نهایت راهِ عشق نمی توان حدی قایل شد . یعنی برای راه عشق نمی توان نهایتی تعیین کرد . زیرا وادی اوّل آن بیش از صد هزار منزل است . خلاصه برای راهِ عشق چطور می توان نهایتی قایل شد در حالیکه وادی اوّل آن بیش از صد هزار منزل است . پس تا آخرش چه می شود . [ بدایت = اول را گویند ، مقابل نهایت است ]"
      },
      {
        "text": "هر چند بردی آبم روی از درت نتابم / جور از حبیب خوش‌تر، کز مُدَّعی رعایت",
        "explanation": " اگر چه آبرویم را بردی یعنی عرضم را ضایع نمودی امّا با وجودِ این از درت رو گردان نمی شوم یعنی آستان سعادتت را ترک نمی کنم . زیرا جور و جفای دوست خیلی خوشتر از رعایت دشمن است ."
      },
      {
        "text": "عشقت رِسَد به فریاد، ار خود به سانِ حافظ / قرآن ز بَر بخوانی، در چاردَه روایت",
        "explanation": "اگر تو هم مثلِ حافظ ، قرآن را در چهارده روایت از حفظ بخوانی باز هم برای وصول کافی نیست بلکه عشق به فریادت می رسد . وصول الی الله با عشق است نه با از حفظ خواندن قرآن . [ اگر چه مانند حافظ قرآن را با چهارده روایت قاریان معروف از حفظ تلاوت کنی ، باز هم عشق به حق ، برای وصول به کمال و برای رسیدن به نهایت سیر و سلوک باید فریاد رس و مددکارِ تو شود . ]"
      }
    ]
  },
  {
    "title": "غزل شماره ۹۵ حافظ",
    "verses": [
      {
        "text": "مدامم مست می‌دارد نسیمِ جَعدِ گیسویت / خرابم می‌کند هر دَم، فریبِ چشمِ جادویت",
        "explanation": "نسیمِ گیسوانِ پر چین و شکن تو همیشه مرا مست می کند یعنی بوی معطر گیسویت هر زمان که به دماغم می رسد بی هوشم می کند و فریبِ چشمِ جادویت دائم مرا مست می کند . [ مدام = همیشه / جعد = چین و شکن گیسو / گیسو = موی بلند را گویند که از تارک سر دو قسمت شود / فریب = گول زدن ]"
      },
      {
        "text": "پس از چندین شکیبایی شبی یا رب توان دیدن / که شمعِ دیده افروزیم در محرابِ ابرویت",
        "explanation": "بعد از این همه صبوری ، ممکن می شود شبی شمعِ دیده را در ابروان مشابه محرابت روشن سازیم یعنی بعد از این همه جور و جفایت ، شبی دیدارِ وصالت میسر می گردد . [ شکیبایی = صبوری / توان دید = آیا دیدن ممکن می شود / افروزیم = روشن نماییم ]"
      },
      {
        "text": "سوادِ لوح بینش را عزیز از بهر آن دارم / که جان را نسخه‌ای باشد ز لوحِ خالِ هندویت",
        "explanation": "مردمک سیاهِ چشمم را از آن جهت عزیز می دارم یعنی در چشمم حفظش می کنم که از نقشِ خالِ هندیت برای جان یک مثال و یک نسخه باشد . [ سواد = سیاهی ، مقابل بیاض به معنی سفیدی / لوح = تخته / بینش = دیدن ]\n\nمردمک را به خال تشبیه می کند و می گوید : چون مردمک چشمم به خالِ تو شباهت دارد . به همین جهت در چشمم به عنوان یادگار حفظش می کنم ."
      },
      {
        "text": "تو گر خواهی که جاویدان جهان یکسر بیارایی / صبا را گو که بردارد زمانی بُرقِع از رویت",
        "explanation": "اگر می خواهی که جهان را دفعتاََ آرایش دهی و مزین نمایی . به صبا بگو زمانی روبند را از رویت بلند کند که تمام عالَم از پرتو رویت مزین و منور گردد . زیرا روی تو نورِ محض است و به هر جا که اشعه اش بیفتد ، آنجا را منور و مزین کند . [ جاویدان = ابدی / یکسر = یک دفعه / بیارایی = آرایش و تزیین کنی / برقع = روبند ]"
      },
      {
        "text": "و گر رسمِ فنا خواهی که از عالم براندازی / برافشان تا فروریزد هزاران جان ز هر مویت",
        "explanation": "اگر می خواهی که رسم و قانون فنا را از جهان بر چینی و یا از بین ببری ، زلف و گیسویت را تکان بده تا از هر مویش چندین هزار جان بریزد . یعنی اجسام و اشباح از عالم بر طرف می شود امّا ارواخ پاک همیشه باقی می مانند زیرا ارواح خود باقی ابدی اند و فانی نمی شوند . [ برافشان = تکان بده / براندازی = برچینی و از بین ببری / ریزد = ریخته شود ]\n\n– اگر در ادیشه آنی که نشانِ نابودی را در جهان از ریشه برکنی ، گیسوی خود را پریشان کن تا جان های عاشقانِ زنده دل فرو ریزد و رسمِ فنا را از عالم براندازد . ( شرح حافظ دکتر خطیب رهبر )"
      },
      {
        "text": "من و بادِ صبا مِسکین دو سرگردانِ بی‌حاصل / من از افسونِ چشمت مست و او از بویِ گیسویت",
        "explanation": "منِ مسکین و بادِ صباِ مسکین ، دو بی حاصلِ سرگردانیم . من از سِحرِ چشمت مستم و صبا از بوی گیسویت مست است . همانطور که در مسکینی شریکیم در مستانگی هم شریک هستیم ."
      },
      {
        "text": "زهی همت که حافظ راست از دنیی و از عقبی / نیاید هیچ در چشمش به جز خاکِ سرِ کویت",
        "explanation": " همّتِ حافظ عجب همّتی است یعنی چه همّتِ بلندی حافظ دارد که از هر دو جهان یعنی دنیا و آخرت غیر از غبارِ کوی تو هیچ چیز در نظرش ارزش و بهایی ندارد ."
      }
    ]
  },
  {
    "title": "غزل شماره ۹۶ حافظ",
    "verses": [
      {
        "text": "دردِ ما را نیست درمان الغیاث / هجرِ ما را نیست پایان الغیاث",
        "explanation": "مدد کنید که برای علاجِ دردِ ما درمانی وجود ندارد . کمکم کنید و به دادم برسید که جدایی و هجران ما انتها ندارد . [ الغیاث = مدد خواستن ]"
      },
      {
        "text": "دین و دل بردند و قَصدِ جان کنند / الغیاث از جورِ خوبان، الغیاث",
        "explanation": "این زیبا رویان علاوه بر اینکه دین و دلمان را بردند قصدِ جانمان را هم دارند . از جور و ستم این خوبرویان به دادم برسید و کمکم کنید ."
      },
      {
        "text": "در بهایِ بوسه‌ای جانی طلب / می‌کنند این دلسِتانان الغیاث",
        "explanation": "این محبوبان دلربا در مقابلِ یک بوسه یک جان می خواهند . به فریادم برسید . [ دلستانان = دلربایان ]\n\nجای اعتراض است به خواجه که در برابرِ یک بوسۀ جانان ، دادن جان را خیلی مهم می داند . در حالی که عاشق حاضر است به بهای یک بوسه هزار جان فدا کند ."
      },
      {
        "text": "خونِ ما خوردند این کافَردلان / ای مسلمانان چه درمان؟ الغیاث",
        "explanation": "این معشوقان بی رحم خون دل ما را خوردند ، ای مسلمانان علاجِ دردِ ما چیست ؟ کمکم کنید . [ خون ما خوردند = خون کسی را خوردن کنایه از کشتن و بی رحمی نسبت به کسی / کافردلان = معشوقان بی رحم و ستمکار ، خواجه معشوقان را بدان سبب کافر دل می خواند که سنگدلی و ستمگری را که صفتی است برای کافران ، بر عاشقان روا می دارند . و نیز خوردن خون در دین اسلام حرام است . ]"
      },
      {
        "text": "هم‌چو حافظ روز و شب بی‌خویشتن / گَشته‌ام سوزان و گریان الغیاث",
        "explanation": "کمکم کنید که شب و روز مانند حافظ از خود بی خود شده و گریان و سوزان گشته ام . [ بی خویشتن = از خود بیخود و بی طاقت / گریان و سوزان = در حالی که می گریم و می سوزم ]"
      }
    ]
  },
  {
    "title": "غزل شماره ۹۷ حافظ",
    "verses": [
      {
        "text": "تویی که بر سرِ خوبانِ کشوری چون تاج / سِزَد اگر همهٔ دلبران دَهَندَت باج",
        "explanation": "خطاب به جانام می فرماید : شایسته است که از تمام دلبران عالَم باج بگیری زیرا بر سرِ همۀ زیبایانِ کشور چون تاجی . یعنی پادشاه سرفرازِ جمیع دلبرانی و بر سرِ تمام دلبران جا داری . [ سزد = لایق / ستانی = از مصدر ستانیدن به معنی گرفتن ]"
      },
      {
        "text": "دو چشمِ شوخِ تو برهم زده خَطا و حَبَش / به چینِ زلفِ تو ماچین و هند داده خراج",
        "explanation": "دیدگان تو که در دلبری گستاخند ، در سرزمینِ ختا و حبشه ، شوری برانگیخته اند و چین بزرگ و هندوستان به شِکنِ زلف تو به نشانِ اطاعت باج داده اند . ( شرح حافظ خلیل خطیب رهبر ) [ خطا ( ختا ) = نام شهری در ترکستان که مشک خیز است و زیبایان آن به حُسن مشهور / حبش = حبشه ، کشور سیاهان در خاور افریقا / ماچین = چین بزرگ یا چین اصلی ( لغت نامه دهخدا ) ]"
      },
      {
        "text": "بیاضِ رویِ تو روشن چو عارِضِ رُخِ روز / سوادِ زلفِ سیاهِ تو هست ظلمت داج",
        "explanation": "سفیدی روی تو از روی خورشید روشن تر است یعنی از روی خورشید درخشان تر است و سیاهی زلفت سایهتر از تاریکی شب است . [ بیاض = سفیدی / عارض رُخ روز = صفحۀ رُخسارِ خورشید / داج = تاریک ]"
      },
      {
        "text": "دهانِ شهدِ تو داده رواج آب خِضِر / لبِ چو قندِ تو بُرد از نباتِ مصر رواج",
        "explanation": "ای جانان ، دهان تو که از انگبین است به آب حیات ، حیات و بقا داده است یعنی آبِ حیات ، خاصیت احیایی خود را از دهان تو گرفته و لبِ شیرین چو قند تو ، بازار نبات مصر را از رونق انداحته و کسادش کرده یعنی تا لبِ تو هست کسی اسمی از نبات مصر نمی برد . [ آبِ خضر = آبی که خضر از آن نوشید ]"
      },
      {
        "text": "از این مرض به حقیقت شفا نخواهم یافت / که از تو دردِ دل ای جان، نمی‌رسد به عِلاج",
        "explanation": "اگر از تو به دردِ دلِ من علاج نرسد ، من از این مرض یعنی مرض عشق ، شفا نمی یابم . یعنی علاج دردِ من ، شربت وصالِ تو است اگر میسر گردد شفا می پذیرد و اِلّا با اجل فراق می میرم . [ این مرض = منظور مرض عشق است ]"
      },
      {
        "text": "چرا همی‌شکنی جانِ من ز سنگدلی؟ / دلِ ضعیف که باشد، به نازکی چو زُجاج",
        "explanation": "ای جانِ من ، چرا با دلِ چون سنگت ، دلِ ضعیفِ مرا می شکنی . دلی که در نازکی و لطافت مانند شیشه است . خلاصه دلِ نازک و لطیف حافظ ، شایسته شکستن نیست چرا می شکنی ؟"
      },
      {
        "text": "لبِ تو خضر و دهانِ تو آبِ حیوان است / قدِ تو سرو و میان موی و بَر، به هیئت عاج",
        "explanation": "لبت چون خضر و دهان شیرین و زندگی بخشت چون آبِ حیات است و قدت هم سرو است یعنی در بلندی و موزونی چون سرو است و میانت چون موی باریک و سینه و پهلوهایت در سفیدی چون عاج است ."
      },
      {
        "text": "فِتاد در دلِ حافظ هوایِ چون تو شَهی / کمینه ذرهٔ خاکِ درِ تو بودی کاج",
        "explanation": "محبت چون تو شهی در دلِ حافظ افتاده ، کاش کمترین غلامِ خاکِ درِ تو بود یعنی کاش حافظ غلام تو بود . [ کمینه = کم و حقیر / کاج = کاش و کاشکی ]"
      }
    ]
  },
  {
    "title": "غزل شماره ۹۸ حافظ",
    "verses": [
      {
        "text": "اگر به مذهبِ تو خونِ عاشق است مُباح / صلاحِ ما همه آن است کان تو راست صلاح",
        "explanation": "اپر در مذهب و ملتِ تو ریختن خونِ عاشق حلال است صلاحِ ما هم در صلاحِ تو است یعنی هرچه شایسته توست شایسته ما هم هست . چه ریختن خون باشد و چه گرفتن جان . [ صلاح = شایسته ]"
      },
      {
        "text": "سَوادِ زلفِ سیاهِ تو جاعِلُ الظُّلُمات / بَیاضِ رویِ چو ماهِ تو، فالِقُ الاِصباح",
        "explanation": "سیاهی زلفِ تو چنان است که گویی بوجود آورندۀ تاریکی هاست و سپیدی چهرۀ چون ماهِ تو شکافنده و پدیدآورندۀ صبح است به عبارت دیگر ، روی تو همچون صبح که سیاهی شب را کنار می زند و درمی آید . سیاهی زلفِ تو را شکافته و بیرون آمده است . [ سواد = سیاهی / جاعل الظلمات = قرار دهندۀ ظلمت ها و تاریکی ها / بیاض = سفیدی / فالق الاصباح = شکافندۀ صبح ]"
      },
      {
        "text": "ز چینِ زلفِ کمندت کسی نیافت خلاص / از آن کمانچهٔ ابرو و تیرِ چشم، نَجاح",
        "explanation": "هیچکس از شکنِ گیسوی خم اندر خمِ تو رهایی نیابد و از آن کمانِ کوچکِ ابروان و تیرِ نگاه آیا چشمِ رستگاری توان داشت ؟ [ نَجاح = رستگاری و پیروزی ]"
      },
      {
        "text": "ز دیده‌ام شده یک چشمه در کنار روان / که آشنا نکند در میان آن، مَلّاح",
        "explanation": "آنچنان می گریم که از اشکِ دیده ام چشمه ای در کنارم جاری شده است که ملّاح نمی تواند در آن چشمه شنا کند . یعنی با وجودِ این که شناگری از خصوصیات یک ملّاح است باز نمی تواند در آن چشمه شنا کند . [ روان = جاری / آشنا = شنا / ملّاح = کشتی بان ]"
      },
      {
        "text": "لبِ چو آبِ حیاتِ تو هست قُوَّتِ جان / وجودِ خاکیِ ما را از اوست ذکرِ رَواح",
        "explanation": "لب چون چشمۀ نوشِ تو ، نیروبخشِ جان است و برای پیکرِ خاکی ما همچون دعای شبانه است . [ ذکر = دعا / رواح = شبانگاه ]"
      },
      {
        "text": "بداد لعلِ لبت بوسه‌ای به صد زاری / گرفت کام دلم زو به صد هزار اِلحاح",
        "explanation": "لبِ لعلِ تو با صد نوع زاری و نیاز بوسه ای داد و دلِ من با صد هزار اصرار و پافشاری ، از لبِ تو کام گرفت . [ لعل = سنگِ قیمتی سرخ رنگ ، لب از جهت سرخی به لعل مانند شده / کام گرفتن = به آرزو رسیدن ]"
      },
      {
        "text": "دعای جانِ تو وردِ زبان مشتاقان / همیشه تا که بُوَد متّصل مَسا و صَباح",
        "explanation": "تا زمانی که شب و روز به هم متصل هستندو در پی هم می آیند و می روند . پیوسته ذکرِ زبانِ عاشقان ، دعا برای جانِ تو است . [ وِرد = ذکری که کسی آن را پیوسته زیر لب تکرار کند / مشتاقان = عاشقان / مسا = شب / صباح = صبح ]"
      },
      {
        "text": "صَلاح و توبه و تقوی ز ما مجو حافظ / ز رند و عاشق و مجنون کسی نیافت صلاح",
        "explanation": "ای حافظ ، از ما طلبِ خیر و صلاح و توبه و تقوا را مکن . زیرا از رند و عاشق و دیوانه ، کسی انتظار اینها را ندارد . [ صلاح = خیر و نیکی و پرهیزکاری / رند = شخصی که ظاهرش در ملامت و باطنش در سلامت باشد / مجنون = دیوانه ]"
      }
    ]
  },
  {
    "title": "غزل شماره ۹۹ حافظ",
    "verses": [
      {
        "text": "دلِ من در هوایِ روی فَرُّخ / بُوَد آشفته همچون مویِ فَرُّخ",
        "explanation": "دل من در عشقِ روی فرخ و در محبتش چون موی فرخ آشفته و پریشان است . [ هوی = در اینجا به معنی محبت / آشفته = درهم و پریشان / در هوای روی فرخ = به عشق محبوبم فرخ ]"
      },
      {
        "text": "بجز هندویِ زلفش هیچ کس نیست / که برخوردار شد از روی فَرُّخ",
        "explanation": "کسی نیست که به جز از هندوی زلف فرخ از رویش هم برخوردار باشد یعنی هر کس که از فرخ برخوردار شده فقط از هندوی زلفش بوده امّا از روی وصالش کسی بهره مند نشده است . [ هندوی زلفش = گیسوی مشکین ]"
      },
      {
        "text": "سیاهی نیکبخت است آن که دایم / بُوَد همراز و هم زانوی فَرُّخ",
        "explanation": "آن سیاهی که همیشه همراز و هم زانوی فرخ است ، سیاهِ خوش طالعی است . [ سیاه = مراد موی فرخ است / هم زانو = همنشین ]"
      },
      {
        "text": "شَوَد چون بید لرزان سروِ آزاد / اگر بیند قدِ دلجویِ فَرُّخ",
        "explanation": "سرو بستان اگر قدِ دلجوی فرخ را ببیند چون بید لرزان شود . یعنی قامت خرامان فرخ را اگر سرو ببیند از غیرتش بی اختیار می لرزد . [ بید = نام درختی است / لرزان = صفت است برای بید ]"
      },
      {
        "text": "بده ساقی شرابِ ارغوانی / به یادِ نرگسِ جادوی فَرُّخ",
        "explanation": "ای ساقی به یاد چشم زیبا و افسونگر فرخ ، باده سرخ بده تا بنوشم . [ شراب ارغوانی = می گلگون و سرخ رنگ / نرگس جادو = نرگس افسونگر ، مقصود چشم است ]"
      },
      {
        "text": "دوتا شد قامتم همچون کمانی / ز غم پیوسته چون ابروی فَرُّخ",
        "explanation": "قامتم از غمِ پیوسته مثلِ کمان دو لا شد مانندِ ابروی فرخ . [ دو تا = دو لا ]"
      },
      {
        "text": "نسیم مُشک تاتاری خِجِل کرد / شمیم زلف عَنبربوی فَرُّخ",
        "explanation": "رایحه زلفِ عنبر بوی فرخ ، نسیمِ مشکِ تاتاری را شرمنده کرد . [ نسیم و شمیم = هر دو به معنی رایحه و بوی خوش ]"
      },
      {
        "text": "اگر میلِ دلِ هر کس به جایست / بُوَد میلِ دلِ من سوی فَرُّخ",
        "explanation": " اگر دل هر کسی میل به جایی داشته باشد یعنی به جایی مقید و متعلق باشد . میلِ دلِ من به جانب فرخ است یعنی مقید و متعلق به اوست ."
      },
      {
        "text": "غلامِ همتِ آنم که باشد / چو حافظ بنده و هندوی فَرُّخ",
        "explanation": "من غلامِ همتِ بلندِ آن کسی هستم که چون حافظ ، بنده و غلام فرخ باشد . [ هندوی فرخ = غلام و زرخرید فرخ ]"
      }
    ]
  },
  {
    "title": "غزل شماره ۱۰۰ حافظ",
    "verses": [
      {
        "text": "دی پیر می‌فروش که ذکرش به خیر باد / گفتا شراب نوش و غمِ دل بِبَر ز یاد",
        "explanation": "یادش بخیر آن پیر می فروش که دیروز گفت : شراب بنوش و غم را فراموش کن . [ ذکرش بخیر = یادش بخیر ]"
      },
      {
        "text": "گفتم به باد می‌دهدم باده نام و ننگ / گفتا قبول کن سخن و هر چه باد، باد",
        "explanation": "به آن پیرِ می فروش گفتم : آخر باده آبرویم را می برد و رسوایم می کند . در جوابم گفت : تو کار به کارها نداشته باش ، حرف مرا قبول کن و هر چه باد باد . یعنی تو خوش باش و به فکرِ نام و ننگ مباش چونکه طریق عشق با نام و ننگ سازگار نیست بلکه در عالم عشق ."
      },
      {
        "text": "سود و زیان و مایه چو خواهد شدن ز دست / از بهر این معامله غمگین مباش و شاد",
        "explanation": "خواجه به عام خطاب می کند : چون سرمایه و سود و زیان همگی از بین خواهد رفت . پس از بهر معامله ای که ذکرش گذشت نه غمگین باش و نه شاد . خلاصه چون این دنیا خانۀ فناست پس نه برای فایده اش خوشحال باش و نه از ضررش غمگین ."
      },
      {
        "text": "بادت به دست باشد اگر دل نهی به هیچ / در معرضی که تخت سلیمان رَوَد به باد",
        "explanation": "اگر دل به هیچ نهی ، در دستت جز باد چیزی نخواهد ماند . یعنی اسبابِ دنیا که مثلِ خودِ دنیا فانی محض و به مثابۀ هیچ است اگر دل بدان بندی و تعلق و علاقه ای پیدا کنی ، چون بادی است که در دستت باشد . یعنی حاصل و فایده ات هیچ است . در مقامی که تختِ سلیمان فانی  شود یعنی با وجود اینکه باد آنرا با اراده سلیمان حرکت می دهد . عاقبت تختش به باد رود . خلاصه هر که به فانی دل بندد نتیجه ای که در دستش می ماند هیچ است . [ معرض = در اینجا به معنی مقام ]"
      },
      {
        "text": "حافظ گرت ز پندِ حکیمان مَلالت است / کوته کنیم قصه، که عمرت دراز باد",
        "explanation": "ای حافظ اگر از پندِ حکیمان ملالت و کسالت پیدا می کنی یعنی از نصایحشان ملول و ناراحت می شوی . قصه را طولانی نکنیم . ما از نصیحت گذشتیم برو که به خدا سپردیمت . [ عمرت دراز باد = تو را به خدا سپردیم ]"
      }
    ]
  },
  {
    "title": "غزل شماره ۱۰۱ حافظ",
    "verses": [
      {
        "text": "شراب و عیش نهان چیست؟ کارِ بی‌بنیاد / زدیم بر صفِ رندان و هر چه بادا باد",
        "explanation": "نهانی شراب خوردن  و مخفیانه از از مردم ، عیش و عشرت کردن چه معنی دارد . یعنی کارِ بی فایده و بی اساس و بی رویه است . مثلِ بنائی که پایه نداشته و فقط نمای ظاهر دارد . بنابراین ما هم خود را داخلِ رندان کردیم و جزو آنها شدیم ، هر چه بادا باد . مراد این است که عیش و عشرت نهانی عرض و آبروی شخص را حفظ و صیانت می کند امّا با رندان مخلوط شدن و بطور علنی عیاشی و باده نوشی کردن آبروی آدم را بر باد می دهد . لکن ما چون در عیشِ نهانی صفا نیافتیم ، این است که حالا دیگر بر صفِ رندان زدیم و هر چه بادا باد . [ زدیم بر صفِ رندان = با رندان مخلوط گشتیم و جزو رندان شدیم ]"
      },
      {
        "text": "گره ز دل بگشا وز سپهر یاد مکن / که فکر هیچ مهندس چنین گره نگشاد",
        "explanation": "عقدۀ غم و غصه را از دی بیرون بریز و از سپهر و از حرکات و احوالِ فلک یاد نکن که فکر هیچ مهندسی چنین مشکلی را نگشود . خلاصه غمِ دل را فراموش کن و از فلک هم شکایت نکن ، زیرا مؤثرِ حقیقی در کارها فلک نیست و بلکه خودِ خالق است که نه تنها مقادیر و حرکلاتِ افلاک و درجات و دقایق بروج را حتی ثانیه و ثالثه تا عاشره اش می داند بلکه از جوهر و کیفیت آنها آگاه است . [ مهندس = کسی که هندسه می داند / هندسه = یک علمِ مستقل و مبنی بر علمِ هیئت و حساب است که مقادیر اشیاء را نشان می دهد و فنِ رصد به آن بستگی دارد . اگر چنان که علمِ هندسه نباشد رصدی وجود ندارد ]"
      },
      {
        "text": "ز انقلابِ زمانه عجب مدار که چرخ / از این فسانه هزاران هزار دارد یاد",
        "explanation": "از تغییر زمانه و دگرگونی احوال و اوضاعِ اهلِ زمانه تعجب نکن زیرا فلک هزاران افسانه چون این به خاطر دارد . یعنی قصه ها و افسانه های زیاد از اهِ عالَم به یاد دارد . [ انقلابِ زمانه = تغییر زمانه و شاید هم احوال و اطوارِ اهلِ زمانه ]"
      },
      {
        "text": "قدح به شرطِ ادب گیر زان که ترکیبش / ز کاسهٔ سرِ جمشید و بهمن است و قباد",
        "explanation": "قدحِ باده را با رعایت ادب دست بگیر زیرا ترکیب آن از کاسۀ سرِ سه پادشاه مشهور است یعنی گِلَش از خاک سرِ جمشید و بهمن و قباد است . چنانکه عمر خیام می فرماید :\n\nاین کاسه که بس نکوش پرداخته اند / بشکسته و در رهگذر انداخته اند\n\nزنهار قدم بَر او به خواری ننهی / کین کاسه ز کاسه های سر ساخته اند\n\n*جمشید و بهمن و قباد اسامی پادشاهانی است که قبل از حضرت محمد (ص) آمده اند و نام هر کدامشان در شاهنامه مفصل ذکر شده است *"
      },
      {
        "text": "که آگه است که کاووس و کی کجا رفتند؟ / که واقف است که چون رفت تخت جم، بر باد؟",
        "explanation": "چه کسی خبر دارد که کاوس و کی به کجا رفته اند و چه کسی می داند که حضرت سلیمان روی باد چگونه حرکت می کرد و به ایهام مقصود آنکه تختِ سلیمان چگونه بر باد رفت و نابود شد . حاصل کلام اینکه : این همه پادشاهان بزرگ که به این عالَم آمده اند معلوم نیست عاقبت کجا رفتند یعنی دنیا دار فناست . و هر که به دنیا آید باقی نمی ماند و حتماََ از این دنیا می رود . [ کاوس = همان کیکاوس،  پادشاه کیانی مقصود است / کی = لقبِ پادشاهان سلسلۀ کیان / تخت جم = تخت سلیمان ]"
      },
      {
        "text": "ز حسرتِ لبِ شیرین هنوز می‌بینم / که لاله می‌دمد از خونِ دیدهٔ فرهاد",
        "explanation": "هنوز هم می بینم که در سرشک خونین فرهاد که در غمِ جدایی از لبِ شیرین بر خاک می چکد . لالۀ سرخ سر از زمین برمیزند ."
      },
      {
        "text": "مگر که لاله بدانست بی‌وفاییِ دهر / که تا بزاد و بِشُد، جامِ می ز کف نَنَهاد",
        "explanation": "گویی لاله از بی وفایی دنیا خبر دارد زیرا از زمانی که به دنیا آمد تا زمانی که از دنیا رفت ، جام می را از دستش به زمین نگذاشت . یعنی سراسرِ عمرش به باده نوشی گذشت ."
      },
      {
        "text": "بیا بیا که زمانی ز می خراب شویم / مگر رسیم به گنجی در این خراب آباد",
        "explanation": "خطاب به عام می فرماید : بیا تا زمانی از می خراب شویم یعنی مست و لایعقل شویم شاید که در این خراب آباد به گنجی برسیم . [ بشتاب و بیا تا با نوشیدن مِی معرفت بنیاد خودپرستی را ویران کنیم شاید به گنجِ وصالِ جانان در این خراب آباد جهان که آبادیش عینِ ویرانی است دست یابیم . ]"
      },
      {
        "text": "نمی‌دهند اجازت مرا به سِیرِ سفر / نسیمِ بادِ مُصَلّا و آبِ رُکن آباد",
        "explanation": "نسیم مصلی و آب رکناباد به من اجازه گردش و سفر کردن نمی دهند . یعنی به سبب علاقه زیادی که به این دو دارم نمی توانم آنها را ترک کنم و به گردش و سفر و سیاحت عالَم بپردازم . [ مصلی = نمازگاهِ شیراز است که آبِ رکناباد از کنارش جاری می شود و اطرافش مزارع و باغاتِ سبز و خرم است ]"
      },
      {
        "text": "قدح مگیر چو حافظ مگر به نالهٔ چنگ / که بسته‌اند بر ابریشمِ طرب دلِ شاد",
        "explanation": "حافظ وار با نغمۀ چنگ ، ساغر بگیر و بنوش . چرا که شادی خاطر را بر تارهای ابریشمین چنگ بسته اند . یعنی شادی از شنیدن نوای چنگ در دل پیدید می آید ."
      }
    ]
  },
  {
    "title": "غزل شماره ۱۰۲ حافظ",
    "verses": [
      {
        "text": "دوش آگهی ز یارِ سفر کرده داد باد / من نیز دل به باد دهم، هر چه باد باد",
        "explanation": "دیشب باد از یار سفر کرده آگهی داد یعنی از جانانی که به سفر رفته است خبری آورد . من هم در مقابل این مژده دلِ خود را به مژدگانی دادم هر چه باد باد . [ دوش = دیشب / آگهی = مخفف آگاهی به معنی خبر داری ]"
      },
      {
        "text": "کارم بدان رسید که همرازِ خود کنم / هر شام برق لامِع و هر بامداد باد",
        "explanation": "کارم به اینجا رسید که هر شام ، برق درخشان یعنی آه آتشین و هر صبح بادِ آه را مثاحب و همرازِ خود کنم . خلاصه عشق جانان به حدی تأثیرم کرده که هر صبح و شام کارم آه و ناله و فغان و فریاد است . [ برق لامع = برقی که می درخشد و فوری ناپدید می شود / بامداد = صبح زود ]"
      },
      {
        "text": "در چینِ طرهٔ تو دل بی حِفاظِ من / هرگز نگفت مسکنِ مألوف یاد باد",
        "explanation": "در چین و خمِ طره تو این دلِ بی غیرت من هرگز نگفت که وطن اصلی من کجاست ؟ یعنی از وطنِ اصلی خود هیچ یاد نکرد خلاصه از وقتی که دلِ من در شکن گیسوی تو مسکن گزیده از فضای سینه که جایگاه خو گرفتۀ اوست یادی نمی کند . [ دل بی حفاظ = دل بی غیرت / مألوف = دلخواه و خو گرفته / مسکن مألوف = وطن اصلی ]"
      },
      {
        "text": "امروز قدرِ پندِ عزیزان شناختم / یا رب روانِ ناصحِ ما از تو شاد باد",
        "explanation": "قدر پند و نصیحت عزیزان را امروز شناختم . یارب کسی که به ما نصیحت می کرد روحش از تو شاد باد . خلاصه در ایامِ جوانی و طراوت قدر نصایح دوستان و عزیزان را نفهمیدم ولی حالا که جوانی گذشته و زمان پیری فرا رسیده ، می فهمم چه می گفتند . خدایا روحِ آنها را شاد کن . زیرا آنها خیرخواهِ من بودند که پندم می دادند . [ ناصح = خیرخواه ، نصیحت گو ]"
      },
      {
        "text": "خون شد دلم به یادِ تو هر گَه که در چمن / بندِ قبایِ غنچهٔ گل می‌گشاد باد",
        "explanation": "هر وقت که باد در چمن بندِ قبای غنچۀ گل را باز می کرد و آن را شکفته می ساخت ، من دلم خون می شد یعنی تو به یادم می آمدی و به یادِ بندِ قبا گشودن تو می افتادم و دلم از رشک خون می شد ."
      },
      {
        "text": "از دست رفته بود وجودِ ضعیفِ من / صبحم به بویِ وصلِ تو جان باز داد، باد",
        "explanation": "این وجودِ ضعیفِ من پاک از بین رفته بود امّا هنگامِ صبح که باد بوی زلفِ تو را آورد به من جانِ دوباره داد یعنی ضعفِ وجودم به حدِ کمال رسیده بود لکن به سبب بود زلف تو که باد آورد دوباره جان گرفتم ."
      },
      {
        "text": "حافظ نهادِ نیکِ تو کامت بر آورد / جان‌ها فدایِ مردمِ نیکو نهاد باد",
        "explanation": "ای حافظ ، نیک نهادی تو مرادت را برآورد یعنی خوش طبعی تو سبب حصولِ مرادت می گردد . جان ها فدای مردم نیک طینت باد . در واقع خواجه به خودش دعا کرده است . [ نهاد نیک = سرشت پاک ]"
      }
    ]
  },
  {
    "title": "غزل شماره ۱۰۳ حافظ",
    "verses": [
      {
        "text": "روز وصلِ دوستداران یاد باد / یاد باد آن روزگاران، یاد باد",
        "explanation": "روزِ وصلِ دوستان یاد باد . یعنی هرگز فراموش نشود آن ایام که با دوستان در یک جا جمع بودیم . یاد باد آن ایم ، یاد باد ."
      },
      {
        "text": "کامم از تلخیِ غم چون زهر گشت / بانگِ نوشِ شادخواران یاد باد",
        "explanation": "از تلخی غم ، کامم مثلِ زهر تلخ گشت . بانگِ بنوش بنوش مجلسِ باده هرگز فراموش نشود . زیرا عادت اهلِ مجلس جنان است که وقتی یکی از مجلسیان قدح شرابِ را بلند کرد دیگران هم با گفتن لفظِ «بنوشیم» جام های خود را بلند می کنند و می نوشند . در روم هم معمول همین است می گویند «بخوریم» ."
      },
      {
        "text": "گر چه یاران فارِغَند از یادِ من / از من ایشان را هزاران یاد باد",
        "explanation": "اگر چه یاران از یاد کردن من فارغند یعنی یادی از من نمی کنند ولی از من به ایشان هزاران بار یاد باد . یعنی من آنها را هزار باد به خاطر می آورم ."
      },
      {
        "text": "مبتلا گشتم در این بند و بلا / کوشش آن حق‌گزاران یاد باد",
        "explanation": "من گرفتارِ بندِ بلا شده ام یعنی گرفتارِ بندِ هجران و فراق عزیزان گشته ام . سعی و تلاشِ آن دوستانِ حق گزار یاد باد . یعنی از خاطرها محو نگردد بلکه برای همیشه باقی بماند آن کوششی که دوستان حق گزار در ادای حقِ ما بجا می آوردند ."
      },
      {
        "text": "گر چه صد رود است در چشمم مُدام / زنده رودِ باغ‌ِ کاران یاد باد",
        "explanation": "هر چند که از اشکِ چشمم هر آن در چشمم صد نهر تشکیل می شود امّا جایش است که زنده رودِ باغکاران یاد شود . یعنی از کثرت گریه از چشمانم نهرها جاری می شود . بسیار بجاست که این نهرها ، زاینده رود را به خاطر بیاورد . خلاصه هر چند که پیوسته دیده ام سرچشمۀ صد جویبار اشک است . با این حال یادِ نهرِ زاینده رود که از کنار باغ کاران می گذرد از خاطر فراموش مباد . [ باغ کاران = نام یکی از چهارباغ معروفِ اصفهان که مشرف بر زاینده رود بوده است ( لغت نامه دهخدا ) ]"
      },
      {
        "text": "رازِ حافظ بعد از این ناگفته ماند / ای دریغا رازداران یاد باد",
        "explanation": "رازِ حافظ بعد از این ناگفته می ماند یعنی کسی پیدا نمی شود که رازِ حافظ را نگه دارد و آن شخص راز نگهدارش باشد . یادِ یاران راز پوش بخیر باد ."
      }
    ]
  },
  {
    "title": "غزل شماره ۱۰۴ حافظ",
    "verses": [
      {
        "text": "جمالت آفتابِ هر نظر باد / ز خوبی رویِ خوبت خوب‌تر باد",
        "explanation": "جمالت آفتابِ هر نظر باد یعنی رویِ زیبایت در نظرِ هر ناظر مثلِ خورشید نوربخش باشد . یعنی همانطوری گه قمر از خورشید کسبِ نور می می کند ، هر نگاه کننده به روی تو از خورشیدِ رویت مستنیر گردد و در زیبایی به حدِ کمال برسی یعنی حُسنِ تو روز به روز افزون گردد ."
      },
      {
        "text": "هُمای زلفِ شاهین شهپرت را / دلِ شاهانِ عالم زیرِ پَر باد",
        "explanation": "دلِ شاهان عالَم زیرِ پرِ همایِ زلفِ شاهین شهپرت باد یعنی تمام شاهان عالم در سایه حمایت تو مطیعِ فرمانت باشند . ( همای زلف = گیسوی تو که سایه اش چون سایه هما فرخندگی و میمنت می بخشد / همای = مرغ معروف به سعادت / شاهین = مرغی بی نهایت قوی و چالاک ) [ دل فرمانروایان جهان ، فرمان پذیر و در پناهِ گیسوی تو باد که از بلند پروازی گویی شاهپرِ شاهین بر خود بسته است ( شرح دکتر خطیب رهبر ) ]"
      },
      {
        "text": "کسی کو بستهٔ زلفت نباشد / چو زلفت درهم و زیر و زبر باد",
        "explanation": "کسی که گرفتار زلفت نباشد . چون زلفت پریشان و آشفته گردد یعنی هر آن کسی که به تو علاقه نرسانده و دلش را در عقدِ محبت تو قرار نداده است ، پریشان حال و مشوش بال گردد ."
      },
      {
        "text": "دلی کو عاشقِ رویت نباشد / همیشه غرقه در خونِ جگر باد",
        "explanation": "آن کسی که عاشقِ رویت نشود یعنی به تو تعلق و تعشق نداشته باشد ، دائماََ غرقِ در خونِ جگر گردد ."
      },
      {
        "text": "بُتا چون غَمزه‌ات ناوَک فشاند / دلِ مجروحِ من پیشش سپر باد",
        "explanation": "ای بت وقتی که غمزه ات تیر می اندازد . دلِ مجروحِ من در برابرِ تیرش سپر باشد . یعنی تیرهای غمزه ات فقط به دلِ مجروحِ من اصابت کند و نصیب دیگران نشود . [ بتا = ای بت ]"
      },
      {
        "text": "چو لعل شکَّرینَت بوسه بخشد / مذاقِ جانِ من زو پُرشکَر باد",
        "explanation": "وقتی لبِ لعلِ چون شکرت بوسه بخشد ، مذاقِ جانِ من از لعلِ شکرینِ تو پر شکر گردد یعنی بوسۀ لبِ شکرین تو برایم میسر گردد و نصیبم شود ."
      },
      {
        "text": "مرا از توست هر دم تازه عشقی / تو را هر ساعتی حُسنی دگر باد",
        "explanation": "هر دم و هر نفس به تو عشقِ تازه پیدا می کنم یعنی هر دم مهر و محبتم به تو تازه تر می شود . و تو هم هر ساعتی حُسنِ تازه تری پیدا می کنی یعنی زیباتر از زیبا می شوی . خلاصه همنطور که عشق و محبتِ من هر آن زیاد می شود ، حُسن و جمالِ تو هم کمال می یابد ."
      },
      {
        "text": "به جان مشتاق روی توست حافظ / تو را در حالِ مشتاقان نظر باد",
        "explanation": "حافظ از دل و جان مشتاقِ روی توست . خدا کند که به حالِ مشتاقان نظری داشته باشی . یعنی به حالِ حافظ نظری بیفکنی . [ خواجه برای شخصِ خود دعا کرده است ]"
      }
    ]
  },
  {
    "title": "غزل شماره ۱۰۵ حافظ",
    "verses": [
      {
        "text": "صوفی ار باده به اندازه خورَد نوشش باد / ور نه اندیشهٔ این کار فراموشش باد",
        "explanation": "اگر صوفی باده را به قدری بخورد که مست نشود ، آن باده برایش چون عسا و شکر ، شیرین و گوارا باشد ولی اگر به حدی بخورد که مست و سرخوش گردد بهتر است که فکر باده نوشی را فراموش کند .\n\nمنظور بیت : اگر درویش سالک شراب عشق را به اندازه تاب و توان خود بنوشد . گوارای وی باد و اگر حدِ خویشتن نشناسد ، اندیشۀ سیر و سلوک در طریق معرفت از خاطرش دور باد ( شرح دکتر خطیب رهبر )"
      },
      {
        "text": "آن که یک جرعه مِی از دست توانَد دادن / دست با شاهدِ مقصود در آغوشش باد",
        "explanation": "آن کسی که قدرت این را دارد که به مستحق مِی احسان کند یعنی کسی که احسانِ خود را از مردم دریغ نمی دارد . با آن دستی که احسان کرده با مقصود و محبوب خود هم آغوش گردد . [ جمله دعایی است ]\n\nمنظور بیت : کسی که یک جرعه باده کمتر تواند نوشید و اندازه نگاه تواند داشت . باشد که دست در گردنِ شاهدِ مقصود آورد و از وصالِ محبوب کامیاب گردد ( شرح دکتر خطیب رهبر ) ."
      },
      {
        "text": "پیرِ ما گفت خطا بر قلم صُنع نرفت / آفرین بر نظرِ پاکِ خطاپوشَش باد",
        "explanation": "پیرِ روشندل ما به فراست دریافت و به مریدی که پنداشته بود خطایی بر خامۀ آفرینش رفته است فرمود : خطا و اشتباهی از قلمِ صُنع در کارگاه هستی صادر نشده است . آفرین بر دیدۀ پاک بین مرشد باد که خطای مرید را دریافت ولی بر روی او نیاورد ( شرح دکتر خطیب رهبر ) ."
      },
      {
        "text": "شاهِ تُرکان، سخنِ مدعیان می‌شِنَوَد / شرمی از مَظلَمِهٔ خونِ سیاوشش باد",
        "explanation": "اشاره به داستان سیاوش در شاهنامه است و می فرماید : شاه ترکان ( افراسیاب ) به گفتار سخن چینان که ادعای دوستی با وی دارند گوش فرا می دهد و کشتن سیاوش را مباح و روا می شمارد . از ستمی که بر سیاوش رفته باید حیا کند . [ شاه ترکان =- مقصود افراسیاب است / مظلمه = ستمی که بر کسی وارد شود ، دادخواهی ]"
      },
      {
        "text": "گر چه از کِبر، سخن با منِ درویش نگفت / جان فدایِ شِکَرین‌پستهٔ خاموشش باد",
        "explanation": "اگر چه جانان از تکبری که دارد با منِ درویش هیچ حرفی نزد ، با وجود این جان ، فدای پستۀ خاموشش شود یعنی حرف نزدن و سخن نگفتنش با من از روی عدمِ التفات است . با این حال جانم فدای دهانِ خاموشِ چون پستۀ شیرینش گردد ."
      },
      {
        "text": "چشمم از آینه‌دارانِ خط و خالش گشت / لبم از بوسه‌رُبایانِ بَر و دوشش باد",
        "explanation": "دیدۀ من آینه دار عذار و خال هندوی اوست یعنی جانان هیچ وقت از برابر دیدگانم دور نمی شود . امید است که لبم نیز از بوسه ربایان سینه و شانه اش باشد ."
      },
      {
        "text": "نرگسِ مستِ نوازش‌کُنِ مردم‌دارَش / خونِ عاشق به قدح گر بِخورد نوشش باد",
        "explanation": "چشم مستِ نوازش کُن و مردم خویِ آن جانان که عشاق را نوازش می کند و رعایت حالشان را می نماید ، اگر خونِ عاشق را به قدح بخورد نوشش باد یعنی برایش شکر و عسل گردد و خلاصه حلالش باشد . چونکه عشاق را رعایت می کند پس خونشان نوشِ جان و گوارای وجودش باشد ."
      },
      {
        "text": "به غلامیِ تو مشهورِ جهان شد حافظ / حلقهٔ بندگیِ زلفِ تو در گوشش باد",
        "explanation": "حافظ چون غلامی تو را قبول کرده مشهورِ جهان گشته است . پس آرزو دارم که حلقۀ غلامی زلفِ تو در گوش او باشد یعنی همیشه مطیع و فرمانبردار تو باشد ."
      }
    ]
  },
  {
    "title": "غزل شماره ۱۰۶ حافظ",
    "verses": [
      {
        "text": "تَنَت به نازِ طبیبان نیازمند مباد / وجود نازکت آزردهٔ گزند مباد",
        "explanation": "تن تو محتاج ناز طبیبان نشود یعنی همیشه سلامت باشی و وجود نازکت هم از امراض مصون باشد ."
      },
      {
        "text": "سلامتِ همه آفاق در سلامتِ توست / به هیچ عارضه شخصِ تو دردمند مباد",
        "explanation": "سلامت همه عالم در سلامتِ تو است یعنی تو جانِ عالَمی ، صِحتِ تو صِحتِ عالَم است . پس خدا نکند که وجودِ شریفِ تو با یک عارضه یا یک مرض دردمند شود و به زحمت بیفتد ."
      },
      {
        "text": "جمالِ صورت و معنی ز امنِ صحتِ توست / که ظاهرت دُژَم و باطنت نَژَند مباد",
        "explanation": ""
      },
      {
        "text": "در این چمن چو درآید خزان به یغمایی / رهش به سروِ سهی قامتِ بلند مباد",
        "explanation": "وقتی خزان در این چمن دنیا به یغماگری بیاید ، آن خزان به جانبِ سروِ سهی یعنی سروی که قامتِ بلند دارد راه پیدا نکند . خلاصه اینکه به تمامِ خلق عالَم که امراض مختلف عارض می شود به تو عارض نشود ."
      },
      {
        "text": "در آن بساط که حُسن تو جلوه آغازد / مجالِ طعنهٔ بدبین و بدپسند مباد",
        "explanation": "در جایی که جمالِ تو جلوه آغازد یعنی عرض جمال نماید ، دیگر برای بدبین و بدپسند مجال طعنه نباشد یعنی دشمن بدبین و بدپسند قادر به طعنه تو نباشد ."
      },
      {
        "text": "هر آن که رویِ چو ماهت به چشمِ بد بیند / بر آتشِ تو به جز جانِ او سپند مباد",
        "explanation": "هر آنکس که به رویِ ماهِ تو به چشمِ بد نگرد یعنی چشم زخم زند . به جز بر آتش تو جانِ او اسپند نباشد یعنی جانش در آتش غم بسوزد و از غم و غصه خلاص نشود . [ سپند = تخمِ اسپند است که برای چشم زخم در آتش می ریزنند ]"
      },
      {
        "text": "شفا ز گفتهٔ شِکَّرفِشانِ حافظ جوی / که حاجتت به عِلاجِ گلاب و قند مباد",
        "explanation": "خواجه خطاب به آن دوستی که مریض شده می گوید : شفا را از کلامِ شکرافشانِ حافظ بخواه یعنی برای شفا از مرض اشعار شیرین چون شکر حافظ را بخوان که علاج پذیر باشی و به گلاب و قند محتاج نشوی ."
      }
    ]
  },
  {
    "title": "غزل شماره ۱۰۷ حافظ",
    "verses": [
      {
        "text": "حُسن تو همیشه در فزون باد / رویت همه ساله لاله‌گون باد",
        "explanation": "زیبایی تو همیشه در ترقی باشد یعنی روز به روز بیشتر شود و رویت سراسرِ سال لاله گون یعنی چون لاله باشد و یا به رنگِ لاله باشد ."
      },
      {
        "text": "اندر سرِ ما خیالِ عشقت / هر روز که باد در فزون باد",
        "explanation": "خیال عشق تو در سرم هر روز افزونتر گردد یعنی عشقم نسبت به تو شدّت یابد . خلاصه عشق و محبتم نسبت به تو روز به روز بیشتر شود ."
      },
      {
        "text": "هر سرو که در چمن درآید / در خدمتِ قامتت نگون باد",
        "explanation": "هر سرو که در چمن پیدا شود در خدمت قدِ چون الفِ تو ، نگون باد . یعنی به واسطۀ تعظیمی که می کند قدش خمیده گردد چنانکه رسم بر این است که هنگامِ سلام خم می شوند . خلاصه هر قدِ بلند و عالی شأن در برابر قامت تو راکع و ساجد باشد ."
      },
      {
        "text": "چشمی که نه فتنهٔ تو باشد / چون گوهرِ اشک غرقِ خون باد",
        "explanation": "چشمی که مفتونِ تو نباشد مثلِ گوهرِ اشک غرق خون گردد یعنی هر که تو را دوست ندارد چشمش گریان و دلش غمناک شود ."
      },
      {
        "text": "چشمِ تو ز بهرِ دلربایی / در کردنِ سحر ذوفنون باد",
        "explanation": "چشمت برای دلربایی ، صاحب همه فنون سُحر باشد . یعنی برای تسخیر دل های عشاق به انواعِ سِحر قادر باشد . [ دلربایی = جذب کننده دل / ذو = صاحب / فنون = جمع فن به معنی صنعت ]"
      },
      {
        "text": "هر جا که دلیست در غمِ تو / بی صبر و قرار و بی سکون باد",
        "explanation": "در هر جا که دلی قابلیت عشق و محبت را دارد . در غمِ عشق تو بی صبر و قرار و نا آرام باشد ."
      },
      {
        "text": "قَدِّ همه دلبرانِ عالم / پیشِ الفِ قَدَت چو نون باد",
        "explanation": "قامت همه دلربایان جهان در برابر بالای راست الف سان تو مانند حرف «ن» خمیده باد یعنی همۀ نکویان در پیشِ تو ، به نشانِ بزرگداشت سر فرود آورند ."
      },
      {
        "text": "هر دل که ز عشقِ توست خالی / از حلقهٔ وصلِ تو برون باد",
        "explanation": "دلی که به راستی عاشقِ تو نباشد و برای هوس ، وصلِ تو را خواهد . از انجمنِ وصالت دور باد ."
      },
      {
        "text": "لعلِ تو که هست جانِ حافظ / دور از لبِ مردمانِ دون باد",
        "explanation": "لبِ قرمز چون لعلِ تو که جانِ حافظ است . دور از لب مردم فرومایه باشد . یعنی فقط نصیب حافظ شود و غیر از او کسی از آن بهره مند نشود ."
      }
    ]
  },
  {
    "title": "غزل شماره ۱۰۸ حافظ",
    "verses": [
      {
        "text": "خسروا گویِ فلک در خَمِ چوگان تو باد / ساحتِ کون و مکان عرصهٔ میدانِ تو باد",
        "explanation": "ای پادشاه گوی فلک در خَمِ چوگانِ تو باشد یعنی حق تعالی به تو قدرت و عظمتی دهد که مافوقِ تصور باشد یعنی قدرت و عظمتِ خارق العاده دهد . [ شهریارا ، گوی گردون دستخوش و سرگردان چوگان فرمانِ تو و پهنۀ گشاده جهان هستی جولانگه تو باد ( شرح دکتر خطیب رهبر ) . گوی فلک = گوی گردون / ساحت کون و مکان = سراسر روی زمین ]"
      },
      {
        "text": "زلفِ خاتونِ ظفر شیفتهٔ پرچم توست / دیدهٔ فتحِ ابد عاشقِ جولانِ تو باد",
        "explanation": "گیسوی ملکۀ پیروزی عاشق پرچم درفش توست و چشم فتح و گشایش جاودانی دلباختۀ تاخت و تاز تو باد . خلاصه بهر سوی که جنبش کنی و روی آوری فتح و پیروزی هوادارِ تو باشد . ( شرح دکتر خطیب رهبر ) [ شیفته = دیوانه و حیران ]"
      },
      {
        "text": "ای که انشاءِ عطارد صفتِ شوکتِ توست / عقل کل چاکرِ طُغراکشِ دیوانِ تو باد",
        "explanation": "ای شاهی که انشاء عطارد صفت شوکتِ توست یعنی عطارد که نویسندۀ فلک است شوکت و عظمت تو را وصف می کند و عقل کُل خدمتکارِ طغراکشِ تو باشد . [ طغراکش = نگارنده طغرا یا نشانِ ویژه پادشاهی بر فرمانها / چاکر = خدمتکار / عطارد = یکی از هفت سیاره معروف که به فارسی آن را تیر نامند و آن را دبیر فلک خوانده اند ]"
      },
      {
        "text": "طِیرهٔ جلوهٔ طوبی قدِ چون سروِ تو شد / غیرتِ خُلدِ بَرین ساحتِ بُستانِ تو باد",
        "explanation": "قدِ چون سروِ تو باعثِ خشمِ جلوه طوبی گشت یعنی وقتی طوبی قدِ چون سروِ تو را دید که با ناز می خرامد از حسادت به خشم آمد و غضبناک شد و پهنۀ گشادۀ گلستان تو مایه رشک بهشت اعلی باد . [ طوبی = درخت بهشتی / طیره = سبکی و خفت / خلد برین = بهشت اعلی ]"
      },
      {
        "text": "نه به تنها حَیَوانات و نَباتات و جَماد / هر چه در عالمِ امر است به فرمانِ تو باد",
        "explanation": "نه تنها حیوانات و نباتات و جمادات بلکه هر چه هم در عالمِ ملکوت است مطیع فرمان تو باشد . یعنی نه تنها همۀ موجودات زمینی ، بلکه آنچه در عالم ملکوت نیز هست مطیع فرمان تو باشد . – عالم امر منظور عالمِ ملکوت است که در مقابل عالم خلق یا عالمِ مادی آمده است که از آن به « حیوانات و نباتات و جماد » تعبیر شده است . با توجه به اینکه این بیت خطاب به شاه منصور می باشد لذا ظاهراََ غلوی شده است که خلافِ ادبِ شرعی است ."
      }
    ]
  },
  {
    "title": "غزل شماره ۱۰۹ حافظ",
    "verses": [
      {
        "text": "دیر است که دل‌دار پیامی نفرستاد / ننوشت سلامی و کلامی نفرستاد",
        "explanation": "خیلی وقت است که دلدار خبری برایمان نفرستاده ، نه یک کلام چیز نوشت و نه سلامی فرستاد . خلاصه مدت زمانی است که برای ما نه کلامی و نه پیامی و نه سلامی می فرستد ."
      },
      {
        "text": "صد نامه فرستادم و آن شاهِ سواران / پیکی نَدوانید و سلامی نفرستاد",
        "explanation": "من صد نامه فرستادم در حالیکه آن شاه سواران حتی یک پیک برای من نفرستاد یعنی یک خبر هم نفرستاد . خلاصه به نامۀ من توجه نکرد و مقید نشد که برایم جوابی بفرستد ."
      },
      {
        "text": "سویِ منِ وحشی‌صفتِ عقل‌رمیده / آهو رَوشی، کبک خرامی نفرستاد",
        "explanation": "دلبر آهو رفتار که از دلدادگان می رمد ، قاصدِ کبک پویه و تیز گامی نزدِ منِ عاشقِ بیابان نورد خِرد گم کرده نفرستاد ( شرح دکتر خطیب رهبر ) [ کبک خرام = کبک پویه ، کنایه از تیز گام / آهو روش = آهو رفتار ]"
      },
      {
        "text": "دانست که خواهد شُدنم مرغِ دل از دست / وز آن خطِ چون سلسله دامی نفرستاد",
        "explanation": "او فهمید که مرغِ دلم از دست خواهد رفت با وچودِ این از آن خطِ زیبای به هم پیوسته نامه ای برایم نفرستاد . یعنی با خطِ خود نامه ای ارسال نکرد که مرغِ دلم از دیدن آن تسلی یابد و آرام بگیرد ."
      },
      {
        "text": "فریاد که آن ساقیِ شِکَّر لبِ سرمست / دانست که مخمورم و جامی نفرستاد",
        "explanation": "فریاد از آن ساقی شکر لب و مستغنی زیرا با وجود آنکه از مخموری من خبر داشت جامی برایم نفرستاد یعنی می دانست که عشق و محبتش مرا بی اختیار کرده است . خبری که تسکینم دهد نفرستاد ."
      },
      {
        "text": "چندان که زدم لافِ کرامات و مقامات / هیچم خبر از هیچ مقامی نفرستاد",
        "explanation": "در طریق عشق لافِ کرامات و مقامات خیلی زدم یعنی خیلی گفتم که در عشقِ تو به درجه ای رسیده ام که هر چه از من صادر می شود تماماََ ولایت و کرامت است امّا با این حال از هیچ جا هیچ خبری برایم نفرستاد . یعنی به هیچ وجه به علاقه ام توجه نکرد و به سخنانم التفاط نکرد . [ مقامات = جمع مقام است به معنی منزلت و مرتبتی که بنده به واسطۀ آدابِ خاص بدان رسد و از طریقِ تحملِ سختی و مشقت بدان نائل گردد ( فرهنگ مصطلحاتِ عرفا و متصوفه ) ]"
      },
      {
        "text": "حافظ به ادب باش که واخواست نباشد / گر شاه پیامی به غلامی نفرستاد",
        "explanation": "ای حافظ ، ادب را رعایت کن چرا که اگر پادشاهی برای غلامش خبری نفرستد ، موردِ بازخواست قرار نمی گیرد یعنی هرگز نمی شود که به پادشاهی خطاب کرد که چرا برای چاکرت خبری و پیامی ارسال نکردی ."
      }
    ]
  },
  {
    "title": "غزل شماره ۱۱۰ حافظ",
    "verses": [
      {
        "text": "پیرانه سَرَم عشقِ جوانی به سر افتاد / وان راز که در دل بِنَهفتم به درافتاد",
        "explanation": "در ایام پیری عشق سوزان روزگار جوانی ام باز\u00ADگشت و سری که در خاطر یک عمر پنهان داشتم،آشکار شد.\nپيرانه سر: به هنگام پيري/به در افتاد: آشکار شد/ عشق جواني: عشق ياري جوان، عشق دوران جواني، عشق به ياد دوران جواني، که بيشتر از همه معني دوم مورد نظر است زيرا در مصراع دوم مي گويد: «وان راز که در دل بنهفتم»"
      },
      {
        "text": "از راهِ نظر مرغِ دلم گشت هواگیر / ای دیده نگه کن که به دامِ که درافتاد",
        "explanation": "با نگاهی طایر دل گرفتار عشق و هوی شد ،ای چشم ببین که دل پای بند چه معشوق ستمگری گشت.\nاز راه نظر: از طريق نگاه /  هواگير: دارد: يکي اوج گير، ديگري صيد شده از هوا، سدگير عاشق که معاني دوم و سوم بيشتر مورد توجه است/نظر: معنی دارد یکی فکر یکی نگاه و در اینجا معنی دوم مقصود است."
      },
      {
        "text": "دردا که از آن آهوی مُشکینِ سیه چشم / چون نافه بسی خونِ دلم در جگر افتاد",
        "explanation": "دریغ و درد که از آن دلبر سیاه چشم که چون آهوی مشکین از من می رمد،جگر سوخته ام چون نافه پر از خون دل و رنج جان فرسا گشت.\nدردا: افسوس/ از آن: به جهت، از دست/ نافه: ناف آهوي ختن که از آن مشک مي گيرند/ جمع شدن خون در ناف آهو باعث ايجاد مشک مي گردد."
      },
      {
        "text": "از رهگذرِ خاکِ سرِ کویِ شما بود / هر نافه که در دستِ نسیمِ سحر افتاد",
        "explanation": "هر نافه كه در دست نسيم سحر هست. از خاك راه سر كوى شماست، يعنى نسيم سحرى هر بوى معطرى كه همراه دارد هنگام عبور از راه سر كوى شما از خاك آن\u200Cجا به\u200Cدست آورده است حاصل سخن نسيم سحر اين همه بوى خوش را هنگام عبور از خاك سر كوى تو به خود گرفته است زيرا كه خاك سر كوى تو مشك و عنبر است و خاصيت نسيم همين است به هر نوع بوئى كه بخورد فورى آن بو را به خود مى\u200Cگيرد.\nاز رهگذر: به سبب، از جهت ، با اشاره به اينکه رهگذر با خاک سر کوي ارتباط دارد/ نافه: در اينجا مظهر بوي خوش است/ در دست نسيم سحر افتاد: به دست باد سحرگاهي افتاد/ دست نسیم: دست باد"
      },
      {
        "text": "مژگانِ تو تا تیغِ جهانگیر برآورد / بس کشتهٔ دل زنده که بر یکدِگر افتاد",
        "explanation": "همین که مژگان تو خنجر برای تسخیر جهان عشق بر\u00ADکشید ،از کشتگان تیغ تو که با نثار جان زندگی جاوید یافتند،پشته ها پدید آمد.\nتيغ جهانگير: شمشيري که قصد تسخير جهان را دارد/ کشته ي دل زنده: کشته اي که از عشق دلش زنده است"
      },
      {
        "text": "بس تجربه کردیم در این دیرِ مکافات / با دُردکشان هر که درافتاد برافتاد",
        "explanation": "بار ها آزموده ایم که در این جهان که سرای پاداش و جزاست ،هر کس با نوشندگان بادۀ عشق به معارضه بر\u00ADخاست و دشمنی ورزید ،بیخ وجودش بر\u00ADکنده شد و نا\u00ADبود گشت.\nبس: بسيار/ دير مکافات: دنياي که هر عملي مکافاتش هرچه زودتر به عامل آن مي رسد/ دُردکشان: رندان عاشق، آنان که شراب عشق را تا ته مي نوشند/ درافتادن: ستيز کردن/ برافتادن: نابود شدن/ دیر مکافات: سرای جزا و پاداش"
      },
      {
        "text": "گر جان بدهد سنگِ سیه، لعل نگردد / با طینتِ اصلی چه کُند، بدگهر افتاد",
        "explanation": "اگر سنگ تیره دل با کوشش بسیار جانش هم به لب برسد ،لعل گرانبها نتواند گشت با سرشت بنیادی چه تواند کرد که نیک گهر آفریده نشده است،شاعر می گوید:\n\nقبول ماده شرط است در افاضت فیض\n\nوگر نه بخل نباشد به مبدءِ فیاض\nلعل: جواهري سرخ رنگ و قيمتي/ طينت: سرشت/ بدگهر: بداصل، بدذات."
      },
      {
        "text": "حافظ که سرِ زلفِ بتان دست کشش بود / بس طُرفه حریفیست کَش اکنون به سر افتاد",
        "explanation": "حافظ که در روزگار جوانی دستش به نوازش به گیسوی زیبایان می رسید،اینک که پیر شده است و باز عشق جوانی به سرش زده در اندیشۀ حریفی کردن و عشق بازی شگفت آوری است.\nبتان: زيبارويان/ دستکش: رام، ملموس، دست کشيده، راهبر و پيش برنده، دست خوش و زیر دست و در دست گرفته/ طرفه: عجيب، شگفتي انگيز، بي نظير و زيبا/ حريف: هماورد که در اينجا هم مي تواند معشوق (= همارد ميدان عشق) و هم عاشق (= رقيب به معني امروزي) باشد/ معاني مختلفي براي اين بيت به نظر رسيده است که اولين معني يعني معني مختار خود را در صدر اين مقال نوشته ايم. معني دوم: حافظي که همواره زلف زيبارويان رام او بود عاشق شگفت انگيز و بي نظيري است که اکنون نصيب آن معشوق شده است؟ معني سوم: حافظي که همواره زلف زيبارويان رام او بود اکنون در عشق شکست خورده است (بيت اول)؟! معني چهارم: حافظي که همواره زلف زيبارويان رام او بود اکنون زلف معشوق او سرکش شده (ترکيبي از «سر» و «کش») و ديگر رام او نيست؟!"
      }
    ]
  },
  {
    "title": "غزل شماره ۱۱۱ حافظ",
    "verses": [
      {
        "text": "عکسِ رویِ تو چو در آینهٔ جام افتاد / عارف از خندهٔ مِی در طمعِ خام افتاد",
        "explanation": "معنی بیت: چون عکس جمال تو،ای محبوب ازلی، در آینۀ ضمیر عارف پدیدار شد،وی از نشاط و پرتو می معرفت به وجد آمد و پنداشت که  به مقام جمع  و قرب رسیده و دلش جلوه گاه معشوق گشته است.\nمعنی واژگان:عکس: انعکاس، مظهر تجليات الهي/ آينه ي جام: جامي که همچون آينه است، اعيان ثابته، دل عارف/ افتاد: آشکار شد. (وقتي عکس تو در اعيان ثابته يا قلب عارف تجلّي کرد)/ عارف: کسي که ظاهراً به مرتبه ي عرفان و شناخت رسيده است/ خنده ي مي: شکفتگي و جلوه ي شراب به جهت تجلّي عکس معشوق در آن، امور اعتباري که لباس کثرت پوشيده اند امّا فاني در وحدت هستند/ طمع خام: تصوّر باطل و گمراه کننده که عکس معشوق را خود معشوق پنداشت، يعني امور اعتباري و اعيان ثانيه را که انعکاسي از معشوقند خود معشوق پنداشت/ در اينجا عارف نيز در زمره ي کساني محسوب شده است که چون نديدند حقيقت ره افسانه زدند"
      },
      {
        "text": "حُسن رویِ تو به یک جلوه که در آینه کرد / این همه نقش در آیینهٔ اوهام افتاد",
        "explanation": "جمال چهرۀ تو در آینۀ هستی جلوه ای نمود و از آن تجلی این همه نقش گوناگون در آینۀ گمان و وهم پدید آمد و هر کس از آن جلوه به گونه ای تعبیر کرد.\nمعنی واژگان:حسن: زيبايي/ جلوه: تجلّي/ آينه: همان آينه ي جام است که معرّف اعيان ثابته يا دل عارف است/ اين همه نقش: منظور صور ممکنات يا اعيان ثابته است/ اوهام: جمع وهم به معني پندار است/ در حقيقت تجلّي حق باعث ايجاد صور ممکنات شد امّا اين کثرت وهم و پندار است و اصل آن وحدت است."
      },
      {
        "text": "این همه عکسِ می و نقشِ نگارین که نمود / یک فروغِ رخِ ساقی‌ست که در جام افتاد",
        "explanation": "معنی بیت: صورت های زیبا و عکس هائی که در آئینۀ دل عارفان نمایان شد،یک پرتو از جمال ساقی ازل است که در جام هستی افتاده است.\nمعنی واژگان: عکس مي: اختلافات در آفاق و انفس/ نقش نگارين: صور ممکنات/ نمود: جلوه گر شد/ فروغ: تابش/ جام: آينه ي قالبها"
      },
      {
        "text": "غیرتِ عشق، زبانِ همه خاصان بِبُرید / کز کجا سِرِّ غمش در دهنِ عام افتاد؟",
        "explanation": "غیرت و حمیت عشق با آنکه باخبران و مقربان را از سخن باز داشت، نمی دانم که از این راز چگونه همگان آگاهی یافتند و به سوی معشوق ازلی روی آوردند،سعدی گوید:\n\nاین مدعیان در طلبش بی خبرانند\n\nکان را که خبر شد خبری باز نیامد\n\nمعنی واژگان: غيرت: احساس بيگانگي و غبطه در عشق/ خاصان: عاشقان حقيقي، عارفان حقيقي/ زبان بريدن: وادار به سکوت کردن (مَن عَرَفَ الله کلَّ لِسانهُ = کسي که واقعاً خدا را شناخت زبانش از بيان بازمي ماند)."
      },
      {
        "text": "من ز مسجد به خرابات نه خود افتادم / اینم از عهدِ ازل حاصلِ فرجام افتاد",
        "explanation": "معنی بیت: من از زاهدی و پارسائی به می گساری و مستی یعنی ترک انانیّت و خود پرستی به خودی خود روی نیاوردم از روز نخست به تقدیر ایزدی عاقبت کارم چنین بود.\n\nمعنی واژگان:مسجد: جايي که به ظاهر محل عبادت است امّا گاهي نيز محلّ رياکاري است/ خرابات: ميخانه، جايي که مظهر بي ريايي است/ خود: با اراده ي خويش/ اينم: اين ماجرا براي من/ عهد ازل: زمان آغاز خلقت، روز الست/ حاصل فرجام افتاد: مقدّر شد."
      },
      {
        "text": "چه کند کز پی دوران نرود چون پرگار؟ / هر که در دایرهٔ گردشِ ایام افتاد",
        "explanation": "معنی بیت: هر کس در محیط سیر روزگار گرفتار آمد،اگر پرگار وار دستخوش سرگشتگی و دوران نباشد چه می تواند کرد یعنی جز این کاری نتواند.\n\nمعنی واژگان:دوران: يکي به معني دوران يعني چرخش و گردش و ديگري به معني روزگار و زمانه/ پرگار: وسيله اي که با آن دايره مي کشند/ دايره: جريان، دوران/ ايّام: روزگار."
      },
      {
        "text": "در خَمِ زلفِ تو آویخت دل از چاهِ زَنَخ / آه، کز چاه برون آمد و در دام افتاد",
        "explanation": "معنی بیت: دل از چاه زنخدان دست در کمند زلف تو زد ولی دریغا که از چاه بر آمد و در بند اسیر ماند؛ مقصود آن است که دشواری های راه عشق پایان ندارد و دام خطر یکی پس از دیگری گسترده است.\n\nمعنی واژگان:خم زلف: خميدگي گيسو، پيچ و تاب زلف، اشاره است به اين دنيا، عالم کثرت و تعيّنات/ چاه زنخ: فرورفتگي ميان چانه که مظهري از زيبايي است، اشاره است به بهشت اعلي که حضرت آدم (ع) مظهر و نمونه ي انسان از آن به در آمد و دچار اين دنيا شد/ دام: اشاره است به زلف و عالم کثرت"
      },
      {
        "text": "آن شد ای خواجه که در صومعه بازم بینی / کار ما با رخِ ساقیّ و لبِ جام افتاد",
        "explanation": "معنی بیت: اي خواجه، گذشت آن زماني که مرا در صومعه مي ديدي، ديگر بدآنجا نخواهم رفت و به ايمان ظاهري روي نمي آورم؛ زيرا راه عشق و مستي را در پيش گرفته ايم و کار ما تنها رفتن به ميخانه و مشاهده ي چهره ي زيباي ساقي و نوشيدن جام لبالب باده شده است.\n\nمعنی واژگان:آن شد: هنگام آن کار گذشت/ خواجه: انسان آزاد در مقابل بنده و برده/ صومعه: مظهر عبادت و طاعت/ بازم بيني: دوباره مرا ببيني/ مصراع دوم اشاره به مرحله ي وصل و وصول است/ مست (عشق) را با صومعه سر و کاري نيست"
      },
      {
        "text": "زیرِ شمشیرِ غمش رقص‌کُنان باید رفت / کـ‌آن که شد کشتهٔ او نیک سرانجام افتاد",
        "explanation": "معنی بیت: با شادی و وجد پای کوبان باید جان به تیغ عشق جانان سپرد،چه هرکه کشتۀ محبوب شد عاقبتش محمود(ستوده) است.\n\nمعنی واژگان: نيک سرانجام: عاقبت به خير، خوش عاقبت."
      },
      {
        "text": "هر دَمَش با منِ دل‌سوخته لطفی دگر است / این گدا بین که چه شایستهٔ انعام افتاد",
        "explanation": "معنی بیت: معشوق هر لحظه با من دل سوخته و عاشق لطف ديگري دارد و اين محتاج عشق را بنگر که چگونه سزاوار احسان او شده است.\n\nمعنی واژگان: هر دم: هر لحظه/ دلسوخته: عاشقي که در عشق معشوق دلش سوزان است/ لطف: توجّه، مهرباني/ گدا: مقصود گداي عشق است/ انعام: بخشش، توجّه، عنايت."
      },
      {
        "text": "صوفیان جمله حریفند و نظرباز ولی / زین میان حافظِ دل‌سوخته بدنام افتاد",
        "explanation": "معنی بیت: پشمینه پوشان در باده نوشی چابک و چالاک و همگی عاشق پیشه اند ولی از این جمع تنها حافظ جگر سوخته رسوای عشق شده است.\n\nمعنی واژگان:صوفي: غالبا در شعر حافظ با بار منفي معرّفي مي شود، امّا در اينجا با لحن ملايمي از صوفي ياد شده است و حافظ خود را از جمله ي آنان شمرده است/ حريف: آن که عشق و عشقبازي حرفه ي اوست/ نظرباز: کسي که زيباپسند است و از زيبايي مجازي به زيبايي حقيقي مي رسد/ دلسوخته: در اينجاکسي که آتش عشق دل او را سوزانده است و غم عشق دارد/ بدنام: رسوا"
      }
    ]
  },
  {
    "title": "غزل شماره ۱۱۲ حافظ",
    "verses": [
      {
        "text": "آن که رخسارِ تو را رنگِ گل و نسرین داد / صبر و آرام توانَد به منِ مسکین داد",
        "explanation": "معنی بیت: آن کس که به چهره ي زيباي تو رنگ گل قرمز و نسرين سفيد را داد، مي تواند به من بيچاره ي دور از عشق نيز صبر و آرام و تحمّل دوري از تو را بدهد.\n\nمحصول بيت ــ آن خدائى كه بر رخسار تو رنگ گل نسرين داده يعنى سرخى و سفيدى صورتت را با هم تناسب داده و زيبايت آفريده است. خلاصه آن كسى كه تو را زيبائى داده قادر است به من مسكين هم صبر و آرام دهد يعنى مى\u200Cتواند به من هم قرار و صبر دهد.\n\n معنی واژگان:رخسار: چهره، دو گونه اي که در چهره قرار دارد/ گل: مقصود گل سرخ است که از آن گلاب مي گيرند/ نسرين: گلي به رنگ سفيد و گاهي هم سرخ/ صبر: شکيبايي/ آرام: آرامش/ رخسار تو را: به چهرۀ تو"
      },
      {
        "text": "وان که گیسویِ تو را رسمِ تَطاول آموخت / هم تواند کَرَمَش دادِ منِ غمگین داد",
        "explanation": "معنی بیت: کسی که به زلف بلند تو شیوۀ دراز دستی تعلیم داد،بخشایندگیش می تواند به فریاد من بیچاره برسد و از گیسوی تو داد مرا بخواهد.\n\nمعنی واژگان: تطاول: درازدستي، تعدّي، ظلم/ کرم: بزرگواري."
      },
      {
        "text": "من همان روز ز فرهاد طمع بُبریدم / که عنانِ دلِ شیدا به لبِ شیرین داد",
        "explanation": "معنی بیت: من آن روز از فرهاد قطع امید کردم و گفتم کارش از کار گذشت،که زمام دل شیفتۀ خود را به لب نوشین شیرین سپرد.\n\n معنی واژگان:طمع ببريدم: قطع اميد کردم/ عنان: زمام، مهار/ شيدا: عاشق/ شيرين: همسر خسروپرويز و معشوقه ي فرهاد. با اشاره به شيريني لب"
      },
      {
        "text": "گنجِ زر گر نَبُوَد، کُنجِ قناعت باقیست / آن که آن داد به شاهان، به گدایان این داد",
        "explanation": "معنی بیت: اگر گنج زر نيست، در عوض گوشه ي قناعتي هست تا بتوان در آن به رضا و خردسندي زندگي کرد. آن کسي که به شاهان زر داد، به گدايان نيز قناعت عطا کرد.\n\nمحصول بيت ــ خواجه مى\u200Cفرمايد: اگر ما گنج طلا نداشته باشيم هم كنج قناعت كه باقى است يعنى ما مالك آن هستيم، پس آن خدائى كه گنج زر را به پادشاهان داد به گدايان و عاشقان هم كنج قناعت داده است.\n\nقواعد: گنج زر: اضافه ي بياني است يعني گنجي که محتواي آن طلاست/ کنج قناعت: مي تواند اضافه ي تشبيهي يا اضافه ي اقتراني (گوشه «گيري» توأم با قناعت) باشد ،استعاره ي مکنيّه."
      },
      {
        "text": "خوش عروسیست جهان از رهِ صورت لیکن / هر که پیوست بدو، عمرِ خودش کاوین داد",
        "explanation": "معنی بیت: دنیا از نظر نقش و نگار فریبنده عروسی دلپذیر است ولی هر کس با این عروس زفاف و وصال خواست، نا گزیر عمر گرامی را به مهر به او سپرد و فرصت آسوده دلی را از دست داد.\n\n معنی واژگان: خوش: دلپذير/ از ره صورت: از نظر ظاهر/ کاوين: مهريّه."
      },
      {
        "text": "بعد از این دستِ من و دامنِ سرو و لبِ جوی / خاصه اکنون که صبا مژده فروردین داد",
        "explanation": "معنی بیت: بعد از اين، بر لب جوي دست به دامن سرو خواهم شد، به خصوص اکنون که نسيم صبحگاهي مژده ي رسيدن فروردين و بهار را به من داد.\n\nمحصول بيت ــ از اين به بعد دست من و دامن سرو و كنار جوى. يعنى بعد از اين سر و كار من با اينهاست و از اينها جدا نمى\u200Cشوم. تحقيق درباره اين واوها مكرر بيان شده است. خصوصآ حالا كه باد صبا مژده فروردين را داد يعنى اول بهار را مژده داد.\n\n معنی واژگان:دست من و دامن سرو: پيوستن به پاي درخت سرو (مجلس شادي و سرو)/ خاصه: مخصوصاً/ صبا: بادي که از طرف مشرق يا شمال بوزد/ مژده: بشارت/ فروردين: نام اولين ماه فصل بهار، نشانه ي فصل بهار."
      },
      {
        "text": "در کفِ غصه دوران، دلِ حافظ خون شد / از فراقِ رُخَت ای خواجه قوامُ الدین، داد",
        "explanation": "معنی بیت: دل حافظ از دست غم و غصّه روزگار خون شد. اي خواجه قوام الدّين، از دوري تو فرياد.\n\nمحصول بيت ــ دل حافظ در كف دوران زمان خون شد اى خواجه قوام\u200Cالدين داد و فرياد و فقان، يعنى شكايت از فراق مى\u200Cكند. عبارت «رخت» به طريق سحر حلال واقع شده يعنى در هر دو مصرع قابل صرف مى\u200Cباشد.\n\nمعنی واژگان:در کف غصه ي دوران: در دست اندوه روزگار/ خواجه قوام الدّين: مقصود خواجه قوام الدين، محمد صاحب عيار است که به دست شاه شجاع کشته شد (۷۶۴ هجري قمري)"
      }
    ]
  },
  {
    "title": "غزل شماره ۱۱۳ حافظ",
    "verses": [
      {
        "text": "بنفشه دوش به گل گفت و خوش نشانی داد / که تابِ من به جهان، طُرِّهٔ فلانی داد",
        "explanation": "معنی بیت: بنفشه دیشب با گل سرخ به سخن آمد و نام و نشان تو را آشکارا بر زبان آورد و گفت که تافتگی و دو\u00ADتائی گیسوی من بخشیدۀ چین زلف یار است.\n\nمعنی واژگان:گل: گل سرخ محمدي/ خوش: دلپذير، خوب/ تاب دادن: باعث حسادت و خشم شدن (با توجه به تاب و معني پيچ و تاب)/ طرّه: قسمتي از موي سر که بر روي پيشاني قرار مي گيرد، و از جهت ذکر جزم و اراده ي گل يعني زلف، گيسو/ فلاني: (با ياء وحدت) فلان کس، مقصود معشوق شاعر است/ فلانی: فلان"
      },
      {
        "text": "دلم خزانهٔ اسرار بود و دستِ قضا / درش بِبَست و کلیدش به دل‌سِتانی داد",
        "explanation": "معنی بیت: دل من گنجینۀ راز های عشق بود و پنجۀ تقدیر در این گنج را قفل بر نهاد و کلید را به دلبری داد که یگانه گنجور عشق باشد.\n\nمعنی واژگان: خزانه: مخزن/ اسرار: رازهاي (عاشقانه و عارفانه)/ دلستان: زيباروي خوش اندام دلبر."
      },
      {
        "text": "شکسته‌وار به درگاهت آمدم، که طبیب / به مومیاییِ لطفِ توام، نشانی داد",
        "explanation": "معنی بیت: شکسته دل به آستان تو روی آوردم که طبیب دل ها مرا به مومیائی نرمی و مهربانی تو که داروی درمان بخش درد جدائی است رهبری کرد.\n\nمعنی واژگان: شکسته وار: مانند کساني که استخوانهايشان شکسته است/ درگاه: حضرت، بارگاه/ موميايي: دارويي که براي شکسته بندي به کار مي رفته است"
      },
      {
        "text": "تنش درست و دلش شاد باد و خاطر خوش / که دست دادش و یاریِ ناتوانی داد",
        "explanation": "معنی بیت: الهي تنش سالم و دلش شاد و خاطرش خوش باد که توانست ناتواني را ياري کند.\n\nمحصول بيت ــ كسى كه برايش ميسر است كه به يك ناتوان كمك و همراهى نمايد تنش سالم و دلش شاد و خاطرش خوش باشد. يعنى در نهايت صحت و رفاهيت باشد. خلاصه كسى كه مى\u200Cتواند ضعيفى را مورد تفقد قرار داده و مرحمتى بنمايد مرفه\u200Cالبال باشد.\n\nمعنی واژگان: تنش درست: سالم باشد، تندرست باشد/ خاطر خوش: فکرش آسوده باشد/ دست دادش: برايش ميسّر شد، فرصتي به دست آورد/ ياري دادن: کمک کردن/ ناتوان: ضعيف."
      },
      {
        "text": "برو معالجهٔ خود کن ای نصیحت‌گو / شراب و شاهدِ شیرین، که را زیانی داد؟",
        "explanation": "معنی بیت: اي واعظ، برو خود را درمان کن. شراب و معشوق زيبا و شيرين حرکات براي چه کسي زيان دارد؟!\n\nمحصول بيت ــ اى واعظ برو خود را معالجه كن كه عقل\u200Cات ضايع شده است. يعنى ما را از شراب و شاهد منع مكن محبوب زيبا و شراب لذيذ كه را زيان داده است. يعنى از شراب و شاهد شيرين كه ضرر ديده است كه اين\u200Cقدر ما را از اينها منع مى\u200Cكنى.\n\nمعنی واژگان:نصيحت گو: پنددهنده/ شاهد شيرين: محبوب لطيف و ظريف و شيرين حرکات"
      },
      {
        "text": "گذشت بر منِ مسکین و با رقیبان گفت / دریغ، حافظِ مسکینِ من، چه جانی داد",
        "explanation": "معنی بیت: بر من بیدل نا\u00ADتوان گذری کرد با نگهبانان خود گفت: بر حال حافظ بیچاره دریغ و افسوس می خورم که چگونه جان تسلیم کرد و بی مضایقه سر در راه عشق باخت؛ یاءهائی که در قافیه آمده همه نکره است به جز یاء فلانی که مزید علیه فلان است.\n\n معنی واژگان: مسکين: بيچاره/ رقيبان: محافظانِ (خود؟)/ دريغ: افسوس، حيف/ چه جاني داد: چقدر به سختي جان داد."
      }
    ]
  },
  {
    "title": "غزل شماره ۱۱۴ حافظ",
    "verses": [
      {
        "text": "همایِ اوجِ سعادت به دامِ ما افتد / اگر تو را گذری بر مقام ما افتد",
        "explanation": "معنی بیت: اگر بر کوي ما گذر کني، چنان احساس خوشبختي مي کنيم که گويي آن مرغ هما که سايه اش موجب سعادت است، در دام ما گرفتار شده است؛ يعني با عبور کردن تو از جايگاه ما، پيوسته به خوشبختي و سعادت مي رسيم.\n\nمحصول بيت ــ هماى اوج سعادت به دام ما افتد. يعنى سعادت از آن ما خواهد شد. يعنى اگر بر مقام ما گذر كنى ما سعادتمند مى\u200Cشويم. كسى كه گويد: در مصرع ثانى خطاب به خداست خطاى فاحش كرده است و تا اين\u200Cجا صد هزار بار اين خطا را مرتكب شده است.\n\n معنی واژگان:هما: مرغي که نشانه ي سعادت و خوشبختي است و گويند سايه ي اين مرغ بر سر هرکس بيفتد خوشبخت مي شود/ هماي اوج سعادت: مرغ همايي که در بلندترين نقطه ي سعادت و خوشبختي پرواز مي کند/ گذر: عبور/ تراگذري … افتد: عبور کني/ مقام: جا، مکان/ اوج سعادت:بلندی فلک نیک بختی"
      },
      {
        "text": "حباب‌وار براندازم از نشاط کلاه / اگر ز رویِ تو عکسی به جامِ ما افتد",
        "explanation": "معنی بیت: اگر از چهرۀ تو،ای شاهدحقیقت عکسی درجام دل ما بیفتد همچون حباب کلاه خودرا ازفخربه آسمان برمی افکنم و شادی می کنم،کلاه برانداختن کنایه از کمال ذوق کردن و شادشدن.\n\nمعنی واژگان:حباب: قبّه هاي کوچکي که بر سطح مايع در موقع ريختن مايع در ظرف پيدا مي شود که معمولاً به شکل کلاه کوچک است/ حباب وار: مانند حباب/ براندازم: به سوي بالا پرتاب مي کنم/ نشاط: شادي و شعف."
      },
      {
        "text": "شبی که ماهِ مراد از افق شود طالع / بُوَد که پرتوِ نوری به بامِ ما افتد",
        "explanation": "معنی بیت: شبي که ماه مراد و آرزو از افق طلوع کند، اميد است که فروغ نوري نيز به خانه ي ما افتد و يا آيا اميد اين هست که فروغ نوري نيز به خانه ي ما افتد؟\n\nمحصول بيت ــ شبى كه ماه مراد از افق كوى جانان طلوع كند. يعنى شبى كه ماه مراد از كوى جانان ظاهر و هويدا شود. شود كه پرتو نورش به بام ما افتد خلاصه شبى كه جانان از افق كويش ظاهر گردد بود كه خانه ما را مشرف سازد، بام ذكر كرده در صورتى\u200Cكه مرادش خانه بوده، اين طرز سخن از قبيل مجاز مرسل مى\u200Cباشد.\n\n معنی واژگان: افق: کرانه ي آسمان./ طالع: طلوع کننده با اشاره به ستاره ي بخت و خود بخت/ پرتو: شعاع، جلوه."
      },
      {
        "text": "به بارگاهِ تو چون باد را نباشد بار / کی اتفاقِ مجالِ سلامِ ما افتد؟",
        "explanation": "معنی بیت: به درگاه تو چون بادراه ندارد،فرصت آن که ما بتوانیم بدان آستان راه یابیم و سلامی کنیم دست نخواهد داد.\n\nمعنی واژگان:بارگاه: محضر، حضرت، درگاه، جايي که وارد شدن به آن موکول به اجازه است/ بار: اجازه ي ورود/ اتفاق افتادن: عملي شدن/ مجال: ميدان، فرصت."
      },
      {
        "text": "چو جان فدای لبش شد خیال می‌بستم / که قطره‌ای ز زلالش به کامِ ما افتد",
        "explanation": " معنی بیت: آنگاه که جانم فدا و برخی جانان شد،امید داشتم که با دادن جان یک چکره(یک قطره)اززلال چشمۀ نوشین لبت به کام من برسد ولی نرسید.\n\nمعنی واژگان:خيال بستن: تصوّر کردن/ زلال: آب صاف و پاک/ کام: دهان/ معمولاً کسي که در لحظات آخر حيات و در حال جان دادن است کمي آب در دهانش مي ريزند که تشنه کام از جهان نرود"
      },
      {
        "text": "خیالِ زلفِ تو گفتا که جان وسیله مساز / کز این شکار، فراوان به دامِ ما افتد",
        "explanation": "معنی بیت: صورت خیالی گیسوی تو با من به سخن آمدوگفت:جان را واسطۀ رسیدن به زلال لب من مکن که چندان اعتباری ندارد و ازاین گونه صید بسی در دام ماست.\n\nمعنی واژگان:خيال: تصوير ذهني/ وسيله مساز: واسطه قرار مده"
      },
      {
        "text": "به ناامیدی از این در مرو، بزن فالی / بُوَد که قرعهٔ دولت به نامِ ما افتد",
        "explanation": "معنی بیت: ازآستان جانان مأیوس بازمگرد،فالی بگیر،شاید قرعۀ دولت وصال به نام ما درآید.\n\n معنی واژگان:فال زدن: از خدا خواستن که عاقبت کار را به انسان بنماياند/ قرعه: قسمت، نصيب، تقدير/ دولت: خوشبختي."
      },
      {
        "text": "ز خاکِ کوی تو هر گَه که دَم زند حافظ / نسیمِ گلشن جان در مشامِ ما افتد",
        "explanation": "معنی بیت: هر زمان که حافظ از خاک کوي تو سخن بگويد يا عطر خاکي را که تو بر آن قدم گذاري، هم چون نفس فرودهد، بوي خوشي از باغ جان (بهشت) به مشامش خواهد رسيد.\n\nمحصول بيت ــ هر وقت كه حافظ از سر كوى تو صحبت به ميان آرد و تعريفى نمايد نسيم گلشن جان در مشام ما مى\u200Cافتد، يعنى دماغ\u200Cمان از بوى خوش جانان پر مى\u200Cشود، زيراكه خاك كوى تو مشك و عبير است و ذكر آنها براى معطر ساختن دماغ\u200Cمان كفايت مى\u200Cكند.\n\nمعنی واژگان:دم زدن: سخن گفتن/ نسيم: بو/ گلشن: باغ، گلستان/ مشام: مرکز نيروي بويايي."
      }
    ]
  },
  {
    "title": "غزل شماره ۱۱۵ حافظ",
    "verses": [
      {
        "text": "درختِ دوستی بنشان که کامِ دل به بار آرد / نهالِ دشمنی بَرکَن که رنج بی‌شمار آرد",
        "explanation": "معنی بیت: درخت دوستي را بکار تا به آرزوي دل برسي و نهال دشمني را هرچند که اندک باشد، از بيخ برکن؛ زيرا رنج بسيار در پي دارد.\n\nمحصول بيت ــ درخت دوستى بنشان يعنى با همه كس دوستى كن تا دل به مراد خود برسد يعنى دوستى با همه نتيجه\u200Cاش حصول مراد دل است. خلاصه وقتى با همه مردم دوست باشى مراد دلت دست مى\u200Cدهد و نهال دشمنى را بركن. يعنى با هيچ كسى دشمنى نكن زيرا عداوت با مردم پشيمانى بسيار بار مى\u200Cآورد. يعنى وقتى دشمنى كنى بالطبع خودت ناراحت مى\u200Cشوى و پشيمان مى\u200Cگردى. خواجه در اين بيت ترغيب به دوستى نموده و از دشمنى مى\u200Cترساند.\n\nمعنی واژگان: نشاندن: کاشتن، غرس کردن/ کام: آرزو/ ببار آرد: ميوه بدهد/برکن: از زمين بيرون آور، بکن"
      },
      {
        "text": "چو مهمانِ خراباتی به عزت باش با رندان / که دردِ سر کشی جانا، گرت مستی خمار آرد",
        "explanation": "معنی بیت: چون درمیکده مهمان باشی،با حریفان میگسار به احترام رفتارکن،چه پس از مستی به خمار گرفتار خواهی شدواگرادب را مراعات نکرده باشی به تو باده نخواهند داد و جان من ناگزیرازتحمل رنج خمار میشوی وبه ایهام مقصودآن است که اگربه مستی غرورگرفتارشوی دچارخماروناکامی و شکست خواهی شد.\n\n معنی واژگان: دردسر: يعني يک معني آن زحمت و رنج است و معني ديگر آن سر درد ناشي از خماري است/به عزّت باش: عزت و احترام بگذار/ رندان: کساني که ظاهر بد و باطن نيکو دارند و از عمر خويش در راه رسيدن به حقيقت حق کاملاً استفاده مي کنند، خرابات چون مرکز بيريايي است يکي از مکانهايي است که جايگاه رندان است/ خمار: حالت مست پس از آن که نشأة شراب از سر او پريد"
      },
      {
        "text": "شبِ صحبت غنیمت دان که بعد از روزگارِ ما / بسی گردش کُنَد گردون، بسی لیل و نهار آرد",
        "explanation": "معنی بیت: شب هم نشيني و وصال را مغتنم بدان، زيرا بعد از سپري شدن عمر و روزگار ما هم چنان گردش فلک ادامه دارد و شب و روزهاي بسياري در پي هم مي آيند و مي روند.\n\nمحصول بيت ــ خواجه به طريق خطاب عام مى\u200Cفرمايد: شب مصاحبت را غنيمت بدان كه بعد از زمان ما فلك خيلى دور خواهد زد و روزها و شبهاى بسيارى خواهد گذشت، مى\u200Cخواهد بگويد كه مصاحبت شبانه را با احبا و دوستان غنيمت بدان كه بعد از ما روزگار به همان منوال سابق به\u200Cطور ثابت به كار خود ادامه خواهد داد و شب و روز دنبال هم رفت و آمد خواهند كرد.\n\n معنی واژگان:صحبت: مصاحبت، همنشيني/ غنيمت دان: فرصت شمار، مغتنم بشمار/ روزگار ما: زمان ما، زمان زندگي ما/ گردون: آسمان، فلک/ ليل و نهار: شب و روز"
      },
      {
        "text": "عَماری دارِ لیلی را که مَهدِ ماه در حکم است / خدا را در دل اندازش که بر مجنون گذار آرد",
        "explanation": "معنی بیت: به نگهبان هودج لیلی که تخت روان ماه زیبایان(لیلی) به فرمان اوست،ای شنونده تو را به خدایادآوری کن که برمجنون گذری کند.\n\nمعنی واژگان:عماري: کجاوه، پالکي، صندوقي که روي مرکب (اسب و شتر) مي گذاشتند و معمولاً زنان در آن مي نشستند/ عماري دار: مقصود راهنماي مرکب است که افسار مرکب را مي گرفته است و آن را به جلو مي برده/ ليلي: از عرائس شعر فارسي و عربي است و او ليلي دختر سعد است که پسر عمويش قيس پسر مُلَوَّح معروف به مجنون عاشق او بوده است/ مهد: کجاوه، تخت روان/ ماه: مقصود همان ليلي است که تشبيه به ماه شده است/ در حکم راست: در اختيار دارد/ خدا را: در ديوان حافظ اين ترکيب گاهي به جای خدايا به کار مي رود/ در دل اندازش: به خاطرش خطور ده/ گذار آرد: عبور کند/ در زمان قديم عقيده داشتند که ديوانگان در زير نور ماه آشفته تر مي شوند و گاهي اين آشفتگي مثبت است و باعث آرامش آنها مي شود"
      },
      {
        "text": "بهارِ عمر خواه ای دل، وگرنه این چمن هر سال / چو نسرین صد گل آرد بار و چون بلبل هِزار آرد",
        "explanation": "معنی بیت: دلا،به اندیشۀ عشرت باش و خوشی و درازی عمرطلب کن والا طبیعت از سیرخود باز نمی ایستد واین گلزار هرساله خواه ناخواه مانند نسرین گلهای بسیار می پروردو مانند هزاردستان هزارپرندۀ خوش خوان به باغ فرا می خواند.\n\n معنی واژگان:بهار عمر: موقع شادابي و نشاط عمر/ اي دل: عزيز من/ چمن: باغ/ نسرين: گلي است سفيدرنگ که نوعي از آن صد برگ است و تناسب دارد با اين بيت/ گل: در اينجا مطلق گل است نه گل سرخ/ آرد بار: ببار مي آورد، سبز مي کند."
      },
      {
        "text": "خدا را چون دلِ ریشم قراری بست با زلفت / بفرما لعلِ نوشین را که زودش باقرار آرد",
        "explanation": "معنی بیت: چون دل خستۀ من با گیسوی تو عهد محبت استوارکرده است،برای رضای خدا به لعل لب شیرین خود بگو که با بوسه ای دل ما را آرامشی بخشد.\n\n معنی واژگان:خدا را: براي خدا/ ريش: مجروح، خسته/ قرار بستن: عهد و پيمان بستن/ لعل نوشين: لبان شيرين/ يا قرار آرد: يکي اين که آن را به آرامش دعوت کند و ديگر آن که آن را بر سر عهد و پيمان آورد"
      },
      {
        "text": "در این باغ از خدا خواهد دگر پیرانه سر حافظ / نشیند بر لبِ جویی و سروی در کنار آرد",
        "explanation": "معنی بیت: حافظ از خدا مي خواهد که بار ديگر به هنگام پيري در اين باغ بر لب جويبار بنشيند و سرو بلند بالايي را در کنار بگيرد.\n\nمحصول بيت ــ در اين باغ دنيا حافظ در هنگام پيرى از خدا مى\u200Cخواهد كه دوباره كنار چشمه\u200Cاى بنشيند و سروى در كنار خود بگيرد يعنى در لب چشمه با يك جانان بنشيند و عيش و عشرت نمايد.\n\n معنی واژگان: پيرانه سر: به هنگام پيري/ سرو: مقصود معشوق سرو قد است/ باغ هم مي تواند معني حقيقي خود را بدهد و هم به معني اين دنيا باشد."
      }
    ]
  },
  {
    "title": "غزل شماره ۱۱۶ حافظ",
    "verses": [
      {
        "text": "کسی که حُسن و خَطِ دوست در نظر دارد / محقق است که او حاصل بصر دارد",
        "explanation": "معنی بیت: آنکه جمال و سبزۀ عذار یار را تماشا می کند، به راستی و درستی از بینائی خود نتیجه و   بهره ای برده است،سعدی گوید:\n\nدیده را فایده آن است که دلبر بیند\n\nور نبیند چه بود فایده بینائی را؟\n\nمعنی واژگان:حسن: زيبايي/ خط: موهاي نرم و لطيفي که در اطراف چهره ي يار درمي آيد و زيبايي او را صد چندان مي کند/سبزه ي عذار: با ايهامي به دستخط يار به جهت وجود کلمه ي «محقّق» که نام نوعي خط است/ در نظر دارد: محو آن است، پيش چشم دارد، غرق نگاه کردن به آن است/ محقّق: معلوم، ثابت شده، نام نوعي خط/ بصر: ديده، چشم/حاصل بصر دارد: از چشم خود کاملاً نتيجه گرفته است."
      },
      {
        "text": "چو خامه در رهِ فرمانِ او، سرِ طاعت / نهاده‌ایم مگر او به تیغ بردارد",
        "explanation": "معنی بیت: مانند قلم از خط فرمان برداری یار سر تسلیم بر نمی گیریم،جز آنکه جانان سر ما را به شمشیر جدا کند.\n\nمعنی واژگان:خامه: قلم/ سر نهادن: اطاعت کردن /تيغ: شمشير و هر چيز تيزي که برنده باشد/مگر: شايد/ وقتي بخواهند سر قلم مناسب نوشتن شود با تيغ برنده سر آن را برمي دارند و صاف مي کنند. در اينجا عاشق مي خواهد که معشوق مانند سر قلم سر او را قطع کند و اين قطع سر را افتخاري در راه عشق مي داند."
      },
      {
        "text": "کسی به وصلِ تو چون شمع یافت پروانه / که زیرِ تیغِ تو هر دم سری دگر دارد",
        "explanation": "معنی بیت: آن کس به وصال تو رخصت یافت که در زیر شمشیر عشق با هر ضربه سری تازه برای نثار بیابد چنانکه شمع هم هر بار که بگاز (به مقراض) سرش را می برند با سری دیگر به سوختن می پردازد.\n\nمعنی واژگان: وصل: رسيدن به معشوق، وصال/ پروانه: يکي نام عاشق شمع است که اطراف نور شمع گردش مي کند و خود را مي سوزاند، و ديگر به معني اجازه است/ شمع وقتي که نادرست بسوزد و شعله اش نامتناسب باشد با تيغ (يا مقراض) سر آن را مي برند و در اين بيت اشاره به اين موضوع است."
      },
      {
        "text": "به پای‌بوس تو دستِ کسی رسید که او / چو آستانه بدین در، همیشه سر دارد",
        "explanation": "معنی بیت: آن کس به شرف بوسه زدن بر پای تو نائل می شود که مانند در گاه پیوسته سر به خاکساری بردر سرای تو نهد.\n\nمعنی واژگان:پاي بوس: بوسيدن پاي، با شوق و متواضعانه به کسي رسيدن"
      },
      {
        "text": "ز زهدِ خشک ملولم‌، کجاست بادهٔ ناب‌؟ / که بویِ باده مدامم دماغ تر دارد",
        "explanation": "معنی بیت: از خشک مغزی و تعصب زاهدان ریائی به تنگ آمده ام،شراب خام یا خالص کجا توان یافت،چه بوی بادۀ ناب دماغ جان را تر و تازه می دارد.\n\nمعنی واژگان:زهد خشک: زهد و تقوايي متعصبانه و ريايي/ ملول: دل تنگ/ باده ي ناب: شراب خالص/ مدام: هميشه و با اشاره به معني ديگر آن يعني شراب/ دماغ: مغز، محل تفکر و انديشه/ تر: تر و تازه."
      },
      {
        "text": "ز باده هیچت اگر نیست، این نه بس که تو را / دمی ز وسوسهٔ عقل بی‌خبر دارد؟",
        "explanation": "معنی بیت: اگر شراب هیچ سود دیگر نداشته باشد،آیا این هنر بس نیست که یک نفس تو را از تشویش و بد اندیشی های عقل سود جو منصرف می کند و باز می دارد.\n\nمعنی واژگان:اين نه بس: اين کافي نيست/ وسوسه: پند و اندرزهاي ضد و نقيض"
      },
      {
        "text": "کسی که از رهِ تقوا قدم برون ننهاد / به عزمِ میکده اکنون رهِ سفر دارد",
        "explanation": "معنی بیت: آن کس که از راه تقوا و پرهيزکاري قدمي فراتر نرفته، اکنوه به قصد رفتن به سوي ميخانه راه سفر را در پيش گرفته است.\n\nمحصول بيت ــ كسى كه از در تقوى قدم بيرون نگذاشت يعنى از طريق تقوى منحرف نگشته است. حالا به عزم ميخانه سوداى سفر دارد يعنى قصد رفتن به ميخانه دارد. حاصل كلام كسى كه هرگز لب به باده نمى\u200Cزد حالا هوس نوشيدن آن را مى\u200Cكند.\n\nمعنی واژگان:تقوي: پرهيزگاري/ عزم: قصد"
      },
      {
        "text": "دل‌ِ شکستهٔ حافظ به خاک خواهد برد / چو لاله، داغ هوایی‌، که بر جگر دارد",
        "explanation": "معنی بیت: دل خستۀ حافظ نشان سوز عشقی را که لاله سان بر جگر دارد با خود در خاک گور نهان خواهد داشت.\n\nمعنی واژگان:دل شکسته: دل خسته و نااميد و شکست خورده در عشق/ داغ: نشانه/ هوا: عشق/ لاله به جهت سرخي شديد وسط آن داغدار توصيف مي شود"
      }
    ]
  },
  {
    "title": "غزل شماره ۱۱۷ حافظ",
    "verses": [
      {
        "text": "دل ما به دور رویت ز چمن فَراغ دارد / که چو سرو پایبند است و چو لاله داغ دارد",
        "explanation": "معنی بیت: دل ما در دوران تجلی حسن تو از باغ و گلشن بی نیاز است و به چمن نمی رود چه مانند سرو لب جوی پای بند غم عشق است و چون لاله داغ هوای تو بر دل دارد.\n\nمعنی واژگان:دور رويت: زماني که چهره ي تو جلوه گر است با ايهام به اين که معني آن اطراف چهره و قرص صورت است،و به معنای دوران نیز هست / چمن: باغ/ فراق دارد: آسوده و راحت است و احتياجي به آن ندارد/ پاي بند: پا در گل/ داغ دارد: شعرا به جهت سرخي شديد وسط لاله آن را داغدار مي نامند"
      },
      {
        "text": "سرِ ما فرونیآید به کمانِ ابروی کَس / که درون گوشه‌گیران، ز جهان فَراغ دارد",
        "explanation": "معنی بیت: ما سر تسلیم در برابر خم ابرو و چین پیشانی کسان فرود نمی آوردیم،چه دل خلوت نشینان کوی محبت از عالم و عالمیان پرداخته است و نیاز خود را تنها به در گاه بی نیازی عرضه می کند.\n\nمعنای واژگان: فراغ: آسودگي، عدم پاي بندي"
      },
      {
        "text": "ز بنفشه تاب دارم که ز زلفِ او زند دم / تو سیاهِ کم‌بها بین، که چه در دِماغ دارد‌!",
        "explanation": "معنی بیت: از دست بنفشه خشمگینم و بر خود می پیچم که ادعای همانندی با زلف یار را دارد.بنگر که این سیه چهرۀ ارزان بها چه غرور و سودای باطلی در سر می پرورد.\n\nمعنی واژگان:تاب دارم: خشمگين هستم/ زند دم: سخن مي گويد/ سياه کم بها: غلام سياهي که ارزش او کم است (منظور همان بنفشه است)/ دماغ: مغز، سر، جاي تفکر و انديشه"
      },
      {
        "text": "به چمن خرام و بنگر برِ تختِ گل که لاله / به ندیمِ شاه مانَد که به کف ایاغ دارد",
        "explanation": "معنی بیت: نازان و خرامان به گلزار برو و ببین که در پیش سلطان گل لاله جام بر دست مانند حریف مجلس بزم یا هم پیاله ای ایستاده است.\n\nمعنی واژگان:چمن: باغ/ خرام: برو، قدم بزن/ نديم: همنشين، مصاحب/ ماند: شبيه است/ اياغ: جام شراب، ساغر"
      },
      {
        "text": "شبِ ظلمت و بیابان، به کجا توان رسیدن؟ / مگر آن که شمعِ روی‌ات به رَهَم چراغ دارد",
        "explanation": "معنی بیت: در اين شب تاريک و بياباني که در پيش است، به کجا مي توان رسيد؟ مگر آنکه اي معشوق، چهره ي زيبا و درخشان تو چراغ راهم بشود و مرا به مقصد برساند.\n\nمحصول بيت ــ شب تاريك و راه در بيابان، به كجا مى\u200Cشود راه برد، يعنى شب تاريك هجران و در بيابان فراق جانان به كجا مى\u200Cتوان رسيد. يعنى با اين وضع كى مى\u200Cشود به مقصد رسيد مگر اين\u200Cكه شمع روى جانان سر راهم چراغ وصال بدارد، يعنى آن وقت وصول به مراد امكان دارد كه شمع رويش تجلى كند و چراغ وصال سر راهم بگيرد و هدايتم نمايد.\n\nمعنی واژگان:ظلمت: تاريکي، مقصود از شب ظلمت، فراق معشوق است که مانند شبي تاريک است."
      },
      {
        "text": "من و شمعِ صبح‌گاهی سِزَد ار به هم بِگرییم / که بسوختیم و از ما بتِ ما فراغ دارد",
        "explanation": "معنی بیت: خواجه در اين بيت به دردي اشاره دارد که بي خود و شمع مشترک است و آن درد فراق از معشوق زيباروي خود است. امّا بت شمع کيست؟ بايد گفت که در قديم شمع را از موم مي ساختند و سپس آن را از عسل که بت شيرينش بود، جدا مي کردند و بعد از اين جدايي بود که شمع پيوسته در فراق مي سوخت و اشک مي ريخت.\n\nمعنی واژگان:شمع صبحگاهي: شمعي که از سر شب تا صبح سوخته است و اکنون که صبح شده است ديگر به او اعتنايي نمي شود، يعني به او احتياجي نيست/ سزد: شايسته است/ به هم: با هم/ بت ما: محبوب ما/ فراغ دارد: آسوده خاطر است، بي خبر است، اعتنايي ندارد"
      },
      {
        "text": "سِزَدم چو ابرِ بهمن که بر این چمن بِگریَم / طرب آشیانِ بلبل، بنگر که زاغ دارد",
        "explanation": "معنی بیت: سزاوار است که مانند ابر بهمنی برین گلزار سرشک افشانم چه لانۀ شادی هزار نغمه سرا به دست زاغ ناخوش آوا افتاده است و به استعاره مقصود آنست که مشتی ناسزایان بر مسند شایستگان تکیه زده اند.\n\nمعنی واژگان: سزدم: براي من شايسته است/ چمن: باغ، مقصود اين دنياست/ طرب آشيان: آشياني که در آن شادابي و نشاط کم است."
      },
      {
        "text": "سرِ درسِ عشق دارد دلِ دردمند حافظ / که نه خاطرِ تماشا نه هوای باغ دارد",
        "explanation": "معنی بیت: دل عاشق و دردمند حافظ آرزوي آن دارد که درس عشق بخواند و عاشق شود، زيرا ديگر خيال رفتن به باغ و گردش در آن را که آشيانه ي کلاغان شده است، ندارد.\n\nمحصول بيت ــ دل دردمند حافظ آرزوى درس عشق دارد، يعنى آرزوى خواندن درس عشق مى\u200Cكند. خلاصه در آرزوى عاشق شدن مى\u200Cباشد. به همين جهت است كه نه به فكر تماشا و گردش است و نه هوس باغ مى\u200Cكند زيرا درس عشق تماشاى باغ و بوستان لازم ندارد بلكه باغ و بوستان عاشق، كوى جانان است.\n\nمعنی واژگان:سر، قصد/ خاطر: فکر/ تماشا: گردش/ هوي: هوس، عشق"
      }
    ]
  },
  {
    "title": "غزل شماره ۱۱۸ حافظ",
    "verses": [
      {
        "text": "آن کس که به دست، جام دارد / سلطانیِ جَم، مُدام دارد",
        "explanation": "معنی بیت: سلطنت و شکوه جمشید یا سلیمان جاودانه از آن کسی است که ساغر معرفت بر کف دارد و می نوشد.\n\nمعنی واژگان:جام: مقصود جام عشق و معرفت است و آن دل عاشق حقيقي است/ سلطاني: پادشاهي، سلطنت/ جم: جمشيد که معمولاً در ادب فارسي با حضرت سليمان نبي (ع) يکي دانسته مي شود/ مدام: هميشه، همواره، با اشاره به معني ديگر آن يعني شراب"
      },
      {
        "text": "آبی که خِضِر، حیات از او یافت / در می‌کده جو، که جام دارد",
        "explanation": "معنی بیت: آن آب بقا را که خضر پیامبر نوشید و زندگی جاودان یافت در میخانۀ معرفت جست و جو کن که در قدح باده آب حیات است.\n\nمعنی واژگان:خضر: يکي از پيامبران بني اسرائيل است که گويند معلّم حضرت موسي (ع) بوده است و نيز مي گويند که به همراه اسکند به سرچشمه ي آب زندگي رفته است و تنها کسي که از آن آب نوشيد همانا خضر بود و به اين سبب زندگي جاوداني يافت/ حيات: زندگي"
      },
      {
        "text": "سررشتهٔ جان، به جام بگذار / کاین رشته از او نظام دارد",
        "explanation": "معنی بیت: اختيار جان خود را به جام باده بسپار، زيرا رشته ي عمر با آن سر و سامان مي يابد.\n\nمحصول بيت ــ سررشته جان را به جام واگذار كن، يعنى به جام بده. خلاصه به جام بسپار كه نظم رشته جان از جام باده است.\n\nمعنی واژگان:سررشته: اختيار/ بگذار: واگذار کن/ رشته: مقصود نخي مانند نخ گردن بند است که بايد گوهرهاي آن نظم و ترتيبي داشته باشد و در اينجا مقصود از اين رشته جان است که جان به رشته تشبيه شده است/ نظام: نظم و ترتيب"
      },
      {
        "text": "ما و مِی و زاهدان و تقوا / تا یار، سرِ کدام دارد",
        "explanation": "معنی بیت: ما و ملازمت میخانۀ معرفت،پارسا و ملامت زهد و عبادت تا ببینیم که عنایت محبوب ازلی شامل حال که خواهد شد.\n\nمعنی واژگان: زاهدان: پرهيزگاران (با طنز)/ تقوي: پرهيزگاري/ سر کدام دارد: با کدام يک موافق است."
      },
      {
        "text": "بیرون ز لبِ تو ساقیا نیست / در دور، کسی که کام دارد",
        "explanation": "معنی بیت: ای ساقی آن که در روزگار کامرواست، کامگاری وی تنها از نوش لب توست.\n\nمعنی واژگان:دور: مقصود دوري است که در محفل ميخواران است و ساقي به هرکس به نوبت شراب مي دهد/ در اينجا دور اشاره به دوران يعني روزگار هم دارد ،يعني کسي در اين دوران کامرواست که لبان ساقي در اختيار او باشد"
      },
      {
        "text": "نرگس همه شیوه‌های مستی / از چشمِ خوشت به وام دارد",
        "explanation": "معنی بیت: نرگس همه ي روش هاي مستي و دلربايي را از چشم زيبا و مست تو وام گرفته است.\n\nمحصول بيت ــ نرگس تمام شيوه\u200Cها و فن مستى را از چشم مست تو قرض كرده است. حاصل مطلب ذاتآ مستانگى ندارد اما از چشم تو عاريه گرفته است.\n\nمعنی واژگان: نرگس: گلي که معمولاً چشم يار را به آن تشبيه مي کنند و صفت مست را براي آن مي آورند/ شيوه ها: هنرها، روشها/ خوش: زيبا، دلپذير/ به وام دارد: قرض گرفته است"
      },
      {
        "text": "ذکرِ رخ و زلف تو دلم را / وردی‌ست که صبح و شام دارد",
        "explanation": "معنی بیت: دل من هر بامداد و شامگاه به یاد چهره و گیسوی تو می افتد و این دعای صبحگاه و شبانگاه اوست.\n\nمعنی واژگان:ذکر: يادآوري، سخن/ رخ: چهره/ ورد: ذکر، سخن"
      },
      {
        "text": "بر سینهٔ ریشِ دردمندان / لعلت نمکی تمام دارد",
        "explanation": "معنی بیت: لب لعل تو بر سینۀ مجروح عاشقان نمک حسرت و اندوه می افشاند،سعدی گوید:\n\nنگار من چو در آید به خندۀ نمکین\n\nنمک زیاده کند بر جراحت ریشان\n\nمعنی واژگان:ريش: مجروح، زخم/ دردمندان: عاشقان دردمند/ لعل: مقصود لبان ساقي است/ نمک :هم نمکي که به زخم پاشيده مي شود و هم اشاره دارد بر سخن نمکين و با ملاحت او/ تمام: کامل، کاملاً."
      },
      {
        "text": "در چاهِ ذَقَن چو حافظ ای جان / حُسنِ تو دو صد غلام دارد",
        "explanation": "معنی بیت: جان من،زیبائی تو در چاه زنخدان مانند حافظ صد بنده با حسن یوسف،حلقه به گوش و اسیر عشق خود دارد،در ضمن تلمیحی دارد به داستان یوسف و افکندن برادران وی را در چاه،نگاه کنید به آیۀ ۱۸ و ۱۹ سورۀ یوسف(۱۲)\n\nمعنی واژگان:چاه ذقن: فرورفتگي زيباي چانه ي زيبارويان/ اي جان: اي محبوبي که همچون جان عاشق هستي/ حسن: زيبايي/ دوصد: دويست، نشانه ي کثرت/ غلام: پسر، نوکر، با اشاره به حضرت يوسف (ع) که در چاه افتاده بود"
      }
    ]
  },
  {
    "title": "غزل شماره ۱۱۹ حافظ",
    "verses": [
      {
        "text": "دلی که غیب نمای است و جامِ جم دارد / ز خاتمی که دمی گم شود، چه غم دارد؟",
        "explanation": "معنی بیت: آن دل که چون جام جهان بین جمشید (سلیمان) اسرار نهان در آن نمایان می گردد و همواره در مقام کشف و شهود است،اگر انگشتری فرمانروائی وی یک زمان ناپدید شود،و به دست دیوان افتد،غمی ندارد؛ مقصود آنکه اگر یک نفس هم همّت وی به دنیا تعلق یابد،باز به حال نخستین باز می گردد،چنان که پیامبر گرامی اسلام پس از تحمل بار سنگین وحی برای تفریح خاطر به عایشه می فرمود : کلمینی یا حمیراء( ای سپید روی سخن بگو با من).\n\nمعنی واژگان:غيب نما: نشان دهنده ي نهاني ها/ جام جم: جام جمشيد، جام جهان نما، جامي که وقتي در آن نگاه مي کردند همه ي جزئيات جهان را مي ديدند، دل انساني که در آن عشق حقيقي رسوخ کرده است و به کشف و شهود نائل شده باشد همچون جام جهان نماست (- سالها دل طلب جام جم از ما مي کرد – آنچه خود داشت ز بيگانه تمنّا مي کرد)/ خاتم: نگين انگشتري که از باب اطلاق جزء به کل معني انگشتري مي دهد و اشاره است به انگشتري حضرت سليمان (ع) که مايه ي قدرت و سلطنت او بود و مدّتي گم شد و او قدرت و سلطنت خود را از دست داد، در ادبيات فارسي جمشيد و سليمان گاهي به يک فرد اطلاق مي شود که در اين بيت چنين شده است/ اين خاتم در اينجا نشانه ي قدرت مادي است که براي عاشق حقيقي چندان ارزشي ندارد و از اين جهت گم شدن آن براي او اهميّتي ندارد و خودبه خود دوباره به دست مي آيد"
      },
      {
        "text": "به خَطُّ و خالِ گدایان مده خزینهٔ دل / به دستِ شاهوَشی دِه که محترم دارد",
        "explanation": "معنی بیت: گنج دل را به سبزۀ عذار و خال هندوی آن که از نظر فضیلت تهی دست است مسپار بلکه به دست فرمانروای صاحب کمالی بده که آن را گرامی دارد و قدر بشناسد،شاید اشاره ای دارد به قول پیامبر اکرم  که فرمود: اِیّاکُم وَ خَضراءَ الدِّمَنِ( بپر هیزید از سبزۀ مزبله ) مراد آن است که از زیبائی که ظاهری آراسته و باطنی کاسته و نا پیراسته دارد باید پرهیز کرد.\n\nمعنی واژگان: خط و خال: زيبايي هاي چهره ي زيبا/ گدايان: مقصود زيبارويان دون همّت و گداصفت است/ شاه وش: مانند شاه/ مقصود زيباروي والاهمت است/ محترم دارد: احترام بگذارد، ارزش آن را بداند/ خزينه ي دل: گنج خانه ي دل"
      },
      {
        "text": "نه هر درخت تحمّل کند جفایِ خزان / غلامِ همتِ سروم که این قدم دارد",
        "explanation": " معنی بیت: هر درختی بار ستم پائیز را نتواند برد، بندۀ عزم استوار سروم که پایداری و ثبات دارد و تسلیم خزان نمی شود و همچنان سبز و خرم بر پای می ایستد.\n\nمعنی واژگان: غلام: بنده، چاکر/ همّت: عزم استوار/اين قدم دارد: اين همّت و استقامت را دارد"
      },
      {
        "text": "رسید موسمِ آن کز طرب چو نرگسِ مست / نهد به پایِ قدح هر که شش درم دارد",
        "explanation": "معنی بیت: هنگام آن فراز آمد که هر کس شش درم دارد ، از شادی مستانه مانند نرگس در پای جام نثار کند یعنی هر چه دارد،در وجه می صرف کند.\n\nمعنی واژگان:موسم: فصل، زمان/ طرب: نشاط و شادي/ نرگس: گلي است که داراي طبقي زرين و شش گلبرگ سفيد است که حافظ همه ي آن را به جام شراب و گلبرگها را به شش سکّه ي نقره تشبيه کرده است، صفت نرگس که معمولاً چشم معشوق به آن تشبيه مي شود، مست است/ درم: مخفف درهم است که سکه ي نقره است."
      },
      {
        "text": "زر از بهایِ می اکنون چو گل دریغ مدار / که عقلِ کل به صدت عیب متّهم دارد",
        "explanation": "معنی بیت: اینک زرو سیم را بی مضایقه برای خرید می صرف کن چنانکه گل خرج کرد ورنه خرد کامل برتو صد عیب و صد خرده گیرد ، حافظ در غزل دیگر فرماید:\n\nاحوال گنج قارون کایام داد بر باد\n\nدر گوش دل فرو خوان تا زر نهان ندارد\n\nمعنی واژگان: چوگل: مانند گل، اين متمّمي است براي «مي» يعني زر از بهاي مي دريغ مدار همان گونه که از بهاي گل دريغ نمي داري، بعضي از شارحان، خُرده هاي زردي که در وسط گل وجود دارد به زر تشبيه کرده اند که گل بر کف دست نهاده و در بهاي مي (کدام مي؟) مي دهد/ مؤيّد نظر ما اين بيت حافظ است که: «رسيد مژده که آمد بهار و سبزه دميد/ وظيفه گر برسد مصرفش گل است و نبيد»/ عقل کل: صادر اوّل يا عقل اوّل که اوّلين صادر از ذات اوست/ متهّم: تهمت زده، يعني عقل کل مي گويد که اين شخص صد عيب عقلاني دارد و عقل خود را از دست داده است."
      },
      {
        "text": "ز سِرِّ غیب کس آگاه نیست، قصّه مخوان / کدام مَحرمِ دل ره در این حرم دارد؟",
        "explanation": "معنی بیت: کس از رازهای نهان جهان با خبر نیست ، افسانه مگو ، هیچ واقف بر اسرار دلی را نتوان یافت که راه به سرا پردۀ غیب یافته باشد .\n\nمعنی  واژگان:سرّ: راز/ غيب: پنهاني/ عالم نهان از نظر ما/ قصّه: افسانه، آنچه حقيقتي ندارد/ محرم دل: دل آگاه/ حرم: جايي که هرکسي را راه نمي دهند بلکه افراد معيني در آنجا راه دارند"
      },
      {
        "text": "دلم که لافِ تَجَرُّد زدی، کنون صد شغل / به بویِ زلفِ تو با بادِ صبحدم دارد",
        "explanation": "معنی بیت: دل من که ادعا می کرد، به مقام وارستگی و سبکباری رسیده است ، اینک به آرزوی بوی گیسوی تو صد گونه سر وکار با نسیم سحری دارد و تعلق خاطر بدان مینماید.\n\nمعنی واژگان:لاف زدن: افتخار کردن/ تجرّد: تنهايي و گوشه گيري و عدم ارتباط با ديگران/ شغل: مشغله، گرفتاري/ باد صبحدم: باد صبا/ عاشق با باد صبا در ستيز و جدال است که چرا بوي زلف يار را به اطراف مي پراکند/بوی:ایهام از دو معنا دارد، بو و آرزو"
      },
      {
        "text": "مرادِ دل ز که پرسم؟ که نیست دلداری / که جلوهٔ نظر و شیوهٔ کرم دارد؟",
        "explanation": "معنی بیت: اکنون دلنوازی نتوان یافت که روشن بین باشد و نظر عنایتش تجلی کند تا خواستۀ دل را از او بجویم.\n\nمعنی واژگان:مراد دل: آرزوي دل/ دلدار: معشوق، دلبر/ جلوه ي نظر: باعث زيبا شدن منظر/ شيوه ي کرم: راه و رسم بخشش و بزرگواري"
      },
      {
        "text": "ز جِیبِ خرقهٔ حافظ چه طَرف بِتوان بست / که ما صمد طلبیدیم و او صَنم دارد",
        "explanation": "معنی بیت: از دلق ریایی حافظ صرفه ای نتوان برد،چه ما از حافظ خدای بی نیاز بی همتا راخواستیم ولی او بت پرست است یعنی شرک خفی میورزد اگر چه به ظاهر خود را صمدپرست میخواند.\n\nمعنی واژگان:جيب: گريبان/ خرقه: لباس صوفيانه که از پاره هاي پارچه هاي مختلف به هم دوخته مي شد/ طرف بستن: سود بردن/ صمد: خداي بي نياز، يکي از اسمهاي خدا/ صنم: بت/ اشاره به تنزيه و تجسيد و اعتقاد به آن «گفتم صنم پرست مشو با صمد نشين – گفتا به کوي عشق همين و همان کنند»"
      }
    ]
  },
  {
    "title": "غزل شماره ۱۲۰ حافظ",
    "verses": [
      {
        "text": "بتی دارم که گِرد گل ز سُنبل سایه‌بان دارد / بهارِ عارضش خطّی به خونِ ارغوان دارد",
        "explanation": "معنی بیت: مرا دلبر زیبائی است که بر پیرامون گل چهره اش از سنبل گیسو سایبانی آویخته است و شکوفة رخسارش فرمانی برای ریختن خون شکوفه ارغوان دارد؛ مقصود آنکه ارغوان در پیش لطافت رخسار او ارجی ندارد.\n\nمعنی واژگان:بت: معشوق زيبارو و خوش اندام/ بهار عارض: شادابي چهره/ خط: مقصود موهاي نرم و لطيفي است که در اطراف چهره ي زيبا روييده است و در اينجا نيز اشاره است به معني ديگر خط يعني «فرمان»/ خون ارغوان: کشتن و نابود کردن گل ارغوان (چون ارغوان مانند چهره ي يار زيباست امّا خطي به زيبايي سبزه ي عذار يار ندارد)، ارغوان مي تواند مقصود خود چهره ي يار باشد که با افزوده شدن اين خط چهره ي يار زيبايي خود را از دست مي دهد و مؤيّد اين نظر بيت پس از آن است."
      },
      {
        "text": "غبارِ خط بپوشانید خورشیدِ رُخَش یا رب / بقایِ جاودانش ده، که حُسنِ جاودان دارد",
        "explanation": "معنی بیت: سبزة خط بر عذار چون مهرتابان یار بر دمید، پروردگارا، زندگی پاینده اش ببخش که زیبائی جاوید دارد.\n\nمعنی واژگان:غبار خط: موهاي نرم و لطيف اطراف چهره ي معشوق/ ضمناً اشاره اي است به نوعي خط به نام خط غبار/ جاودان: ابدي، هميشگي"
      },
      {
        "text": "چو عاشق می‌شدم گفتم که بُردم گوهرِ مقصود / ندانستم که این دریا چه موجِ خون‌فشان دارد",
        "explanation": "معنی بیت: وقتي دل به عشق دادم و عاشق شدم، چنين پنداشتم که به مراد و آرزوي خود رسيدم، غافل از اينکه اين درياي پر تلاطم عشق، چه موج هاي خونبار و خونريز دارد.\n\nمحصول بيت ــ وقتى عاشق مى\u200Cشدم يعنى هنگام عاشق شدن گفتم گوهر مقصود را بردم يعنى تصور كردم كه جوهر مقصود را مالك شده\u200Cام. اما نمى\u200Cدانستم كه اين دريا چه موج خون\u200Cفشان عجيب دارد. يعنى نمى\u200Cدانستم كه درياى عشق چه بليات و مشقات عجيب دارد خلاصه اين بيت متضمن معناى بيت: كه عشق آسان نمود اول ولى افتاد مشكل\u200Cها، مى\u200Cباشد كه در اول ديوان آمده.\n\nمعنی واژگان: گوهر مقصود: گوهر وصل"
      },
      {
        "text": "ز چشمت جان نشاید بُرد کز هر سو که می‌بینم / کمین از گوشه‌ای کرده‌ست و تیر اندر کمان دارد",
        "explanation": "معنی بیت: از تیر نگاه تو جان ایمن نتوان داشت، چه از هر جانب که می نگرم، چشم تو بکمین نشسته است و ناوک مژگان در کمان ابرو دارد.\n\nمعنی واژگان:جان نشايد برد: جان سالم به در نمي توان برد/ کمين کردن: با منظور بد انتظار کشيدن"
      },
      {
        "text": "چو دامِ طُرِّه افشاند ز گَردِ خاطرِ عشاق / به غَمّازِ صبا گوید که راِزِ ما نهان دارد",
        "explanation": "معنی بیت: چون از دام گیسو دل عاشقان را گردآسا بیفشاند و فرو ریزد و هستی آنان را بر باد دهد، بصبا که چون سخن چینان بهمه جا میرود و پیام میرساند، فرمان میدهد که از آوارگی و پریشانی ما سخنی بر زبان نیاورد.\n\nمعنی واژگان: طرّه: قسمتي از زلف است که به روي پيشاني ريخته مي شود امّا از باب اطلاق جزء بر کل به همه زلف هم گفته مي شود/ افشاند: تکان دهد، پاک کند./ گرد خاطر: غبار دل،"
      },
      {
        "text": "بیفشان جرعه‌ای بر خاک و حالِ اهلِ دل بشنو / که از جمشید و کیخسرو، فراوان داستان دارد",
        "explanation": "معنی بیت: می بنوش و یک جرعه بیاد دوستان رفته بر خاک بریز و بزبان حال از دل خاک سرگذشت آنان را بپرس که در سینه اش از سران عالم جم و کیخسرو قصه های بسیار نهفته دارد، مولوی گوید:\n\nیا بیاد این فتادة خاک بیز\n\nچونکه خوردی جرعه ای بر خاک ریز\n\nمعنی واژگان:بيفشان: بريز/ جرعه: مقدار کمي از نوشيدني/ اهل دل: عاشقان سرمست/ جمشيد و کيخسرو: اشاره است به پادشاهان باشوکت و جلال پيشين که اتفاقاً اين هر دو جام جهان نما داشته اند/ جرعه فشاني بر خاک رسمي بوده است که به ياد گذشتگان و غايبان باده خواران چنين مي کرده اند."
      },
      {
        "text": "چو در رویت بخندد گُل، مشو در دامَش ای بلبل / که بر گُل اعتمادی نیست، گر حُسنِ جهان دارد",
        "explanation": "معنی بیت: ای بلبل، چون گل با تو تبسمی کند و لب بخنده گشاید، در بند عشق وی خود را گرفتار مساز که بر وفای گل و بقای او تکیه نتوان کرد، اگر چه یک عالم زیبائی داشته باشد، سعدی گوید:\n\nجای خنده است برین عمر که چون خندة گل\n\nپنج روزی است بقای دهن خندانش\n\nمعنی واژگان:خنديدن گل: شکفته شدن آن/ اعتماد: اطمينان، تکيه کردن معنوي/ حسن: زيبايي."
      },
      {
        "text": "خدا را، دادِ من بِسْتان از او ای شَحنهٔ مجلس / که می با دیگری خورده‌ست و با من سر گِران دارد",
        "explanation": "معنی بیت: اي گرداننده ي مجلس، به خاطر خدا دادِ مرا از معشوق بگير، زيرا او با ديگري شراب نوشيده و مست شده و با من بي اعتنا و سرسنگين است.\n\nمحصول بيت ــ اى شحنه مجلس محض خدا، داد مرا از آن بدگيس بگير. زيراكه شراب را با ديگران خورده اما سرسنگينى را به من مى\u200Cكند. يعنى نسبت به من سرسنگين است. حاصل كلام باده را با اغيار مى\u200Cخورد. جفا را به من مى\u200Cكند.\n\nمعنی واژگان:خدا را: براي خدا/ داد من بستان: سرسنگين بودن/ شحنه: ضابط شهر و حاکم در اینجا مقصود بزرگتر محفل"
      },
      {
        "text": "به فِتراک ار همی‌بندی خدا را زود صیدم کن / که آفت‌هاست در تأخیر و طالب را زیان دارد",
        "explanation": "معنی بیت: اگر بنخجیر بند اسب خود مرا خواهی بست ترا بخدا سوگند زودتر بشکار من بپرداز که درنگ کردن موجب گزندهاست و بجوینده آسیب میرساند.\n\nمعنی واژگان: فتراک: بندهايي که به زين اسب آويزان است و معمولاً شکار را به آن مي بندند، نخجيربند، ترک بند/ آفتهاست در تأخير: ترجمه ي «في التأخير آفات» است."
      },
      {
        "text": "ز سروِ قَدِّ دلجویت مکن محروم چشمم را / بدین سرچشمه‌اش بِنْشان که خوش آبی روان دارد",
        "explanation": "معنی بیت: از بالای چون سرو دلپذیرت دیدة مرا بی بهره مگردان و در کنار چشمة چشم من آن را غرس کن که جویباری روان از اشک دارد.\n\nمعنی واژگان:دلجو: دلربا، مطلوب/ محروم: نااميد/ بنشان: بکار، غرس کن"
      },
      {
        "text": "ز خوفِ هجرم ایمن کن اگر امّیدِ آن داری / که از چشمِ بداندیشان خدایت در امان دارد",
        "explanation": "معنی بیت: اگر اميد آن داري که خدا تو را از چشم زخم بدخواهان حفظ کند، مرا از ترس و انديشه ي فراق و دوري آسوده و محفوظ نگاه دارد.\n\nمحصول بيت ــ خواجه خطاب به جانان مى\u200Cفرمايد: مرا از خوف هجر مطمئن كن اگر آن اميد را دارى كه خداوند از چشم بدانديشان تو را حفظ كند. يعنى از چشم بد دشمنان خدا تو را محفوظ بدارد.\n\nمعنی واژگان:خوف: ترس/ هجر: هجران، دوري از يار/ ايمن کن: امنيّت خاطر بده، اطمينان خاطر بده/ بدانديش: دشمن/ در امان داشتن: امنيّت دادن، نگاه داشتن"
      },
      {
        "text": "چه عذرِ بختِ خود گویم؟ که آن عیّار شهرآشوب / به تلخی کُشت حافظ را و شِکَّر در دهان دارد",
        "explanation": "معنی بیت: راه عذر و بهانه آوردن بر بخت من بسته است؛ مقصود آنکه من بیچون و چرا و بی گفتگو نگون بختم، چه آن رهزن جانها و شورانگیز کشور دلها حافظ را بتلخ کامی کشت و حال آنکه دهانش شیرین و لبش نوشین است.\n\nمعنی واژگان: عذر: بهانه/ عيّار: زيباي زيرک و زرنگ و شوخ/ شهر آشوب: کسي که با زيبايي خود شهري را به آشوب و فتنه کشد."
      }
    ]
  },
  {
    "title": "غزل شماره ۱۲۱ حافظ",
    "verses": [
      {
        "text": "هر آن کو خاطرِ مجموع و یارِ نازنین دارد / سعادت همدم او گشت و دولتْ همنشین دارد",
        "explanation": " معنی بیت: هرکس که فکر و دلي آسوده و راحت دارد و معشوقي زيبا و دوست داشتني نيز با اوست، پيوسته با بخت و اقبال نيک هم نشين و همراه است.\n\nمحصول بيت ــ هر آن كسى كه خاطر مجموع دارد. يعنى پريشان خاطر نيست و يار نازنين دارد. يعنى يارش بى\u200Cنظير است، سعادت از آن اوست و دولت همراهش است. يعنى دولت يار وى است خلاصه كسى كه اين دو چيز را دارد كام\u200Cبين و كامران است.\n\nمعنی واژگان:هر آن کو: هرکس که/ خاطر مجموع: فکري توأم با جمعيت، آرامش خيال/ نازنين: با ناز و ظرافت و کرامت/ سعادت: بخت و اقبال/ همدم: مصاحب، همنشين/ دولت: خوشبختي."
      },
      {
        "text": "حریمِ عشق را درگَه، بسی بالاتر از عقل است / کسی آن آستان بوسد، که جان در آستین دارد",
        "explanation": "معنی بیت: آستان حرم عشق عافیت سوز بسی والاتر و برتر از خانة خرد مصلحت اندوز است، به سراپردة عشق کسی راه می یابد که جان برای نثار در راه جانان بر کف نهد.\n\nمعنی واژگان:حريم عشق: بارگاه عشق/ درگه: آستان/ جان در آستين داشتن: جان بر کف داشتن، حاضر به گذشتن از جان بودن"
      },
      {
        "text": "دهانِ تَنگِ شیرینش، مگر مُلکِ سلیمان است / که نقشِ خاتمِ لعلش، جهان زیرِ نگین دارد",
        "explanation": "معنی بیت: دهان خرد شکرین یار گویی خاتم سلیمان است که نقش و نگار انگشتری لعل لبش مانند خاتم سلیمانی جهانی را مسخر کرده است.\n\nمعنی واژگان:دهان تنگ شيرين: دهاني که کوچک و غنچه مثال و شيرين است (هم از نظر سخن و هم از نظر بوسه)/ ملک سليمان: همه ي جهان و جن و انس و موجودات جاندار و بيجان تحت سلطنت حضرت سليمان (ع) بوده اند/ نقش خاتم: نوشته ي روي نگين انگشتري، در زمان قديم پادشاهان انگشتري مخصوص داشتند که در حقيقت علامت سلطنت آنان بر کشور بود و به اين سبب تسلّط بر مملکت را زير نگين داشتن مي گفتند/ خاتم لعل: اشاره به لبان کوچک و سرخگون يار است/ در اينجا دهان يار به ملک سليمان که در اين حالت جهان (= دهان يار) در زير نگين (= لبان يار) انگشتري سليمان است."
      },
      {
        "text": "لبِ لعل و خطِ مشکین، چو آنش هست و اینش هست / بنازم دلبرِ خود را، که حُسنش آن و این دارد",
        "explanation": "معنی بیت: بیار دلربای خود افتخار می کنم که جمال وی این و آن یعنی لعل و مشک هردو را باهم دارد.\n\nمعنی واژگان: لب لعل: لبي که مانند لعل سرخگون و زيبا و پرارزش است/ خط مشکين: موهاي نرم و لطيفي که در اطراف چهره ي معشوق وجود دارد و بر زيبايي او مي افزايد و در ضمن همچون مشک هم سياه است و هم معطّر/ بنازم: افتخار مي کنم/ حسن: زيبايي."
      },
      {
        "text": "به خواری منگر ای مُنعِم، ضعیفان و نحیفان را / که صدرِ مجلسِ عشرت، گدای رهنشین دارد",
        "explanation": "معنی بیت: ای توانگر ، در ناتوانان و نزاران به حقارت نگاه مکن ، بدان که صدر نشین محفل بزم در پایگاه و فرود مجلس جائی برای پذیرفتن تهیدستان خاکسار نیز دارد: سعدی گوید:\n\nشکرانۀ بازوی توانا\n\nبگرفتن دست ناتوان است\n\nممکن است این معنی نیز مقصود باشد : در ناتوانان به حقارت نگاه مکن که گدایان بر صدر مجلس عشرت و خوشدلی جای دارند و عیش راستین بهرۀ آنان است.\n\nمعنی واژگان:خواري: حقارت و خفّت/ منعم: توانگر، ثروتمند/ ضعيفان و نحيفان: مقصود کساني که از نظر مادّي ناتوان و بينوا هستند/ صدر مجلس: بالاي محفل/ عشرت: شادي و نشاط/ گداي ره نشين: فقيري که در کنار رهگذر مردم مي نشيند و گدايي مي کند/ در حقيقت گداي راه نشين با وجه کمي  که به دست مي آورد شادي و عشرت دارد و توانگر هر اندازه هم که بر مالش افزوده شود چشم طمع به مال بيشتري دارد و همواره در غم و حسرت به سر مي برد"
      },
      {
        "text": "چو بر رویِ زمین باشی، توانایی غنیمت دان / که دوران، ناتوانی‌ها بسی زیرِ زمین دارد",
        "explanation": "معنی بیت: چون بر پشت زمین تندرست و قوی باشی، نیرومندی را سود و بهرۀ بی خون دل به دست آمده بشمار و خیری کن که روزگار بسیار توانایان و قدرتمندان را که ناتوان شدند و به زیر خاک رفتند ، به یاد دارد ، سعدی گوید:\n\nای که دستت می رسد کاری بکن\n\nپیش از آن کز تو نیاید هیچ کار\n\nمعنی واژگان: غنيمت دان: فرصت شمار، مغتنم شمار/ دوران: روزگار"
      },
      {
        "text": "بلاگردانِ جان و تن، دعایِ مستمندان است / که بیند خیر از آن خرمن که ننگ از خوشه چین دارد؟",
        "explanation": "معنی بیت: دعای خیر نیازمند از جسم و جان گزند بلا را دور می کند ، صاحب خرمنی که گدایان خوشه چین را برگرد خرمن خودمایۀ ننگ و بی آبرویی بداند ، خیر و برکت نخواهد دید.\n\nمعنی واژگان:بلا گردان: باعث رفع بلا و مصيبت/ مستمندان: بينوايان/ خوشه چين: فقيري که در زمينهاي محصول برداشته و جاي خرمن به دنبال خوشه هاي به جاي مانده مي گردد و آنها را جمع آوري مي کند تا براي خود قوت و غذايي فراهم کند"
      },
      {
        "text": "صبا از عشقِ من رمزی، بگو با آن شهِ خوبان / که صد جمشید و کیخسرو، غلامِ کمترین دارد",
        "explanation": "معنی بیت: اي باد صبا، به آن شاه زيبارويان اندکي از ميزان عشق و علاقه ي من سخن بگو؛ آن شاهي که صد جمشيد و کيخسرو کمترين غلام او هستند.\n\nمحصول بيت ــ اى صبا از عشق من به آن شه خوبان رمزى بگو. شه خوبانى كه كمترين غلامش صدها جمشيد و كيخسرو بوده است. يعنى كمترين غلامان مثل اين پادشاهان بوده\u200Cاند.\n\nمعنی واژگان:صبا: بادي که از طرف شمال يا مشرق مي وزد و پيام بر عاشقان است/ رمز: سخني با اشاره و کنايه/ شه خوبان: پادشاه زيبارويان/ جمشيد و کيخسرو: دو پادشاه مقتدر ايراني که هر دو جام جهان نما داشته اند/ غلام کمترين: کمترين بنده و خدمتگزار"
      },
      {
        "text": "و گر گوید نمی‌خواهم، چو حافظ عاشقِ مفلس / بگوییدش که سلطانی، گدایی همنشین دارد",
        "explanation": "معنی بیت: خواجه در ادامه ي بيت قبل به صبا مي گويد: اي صبا، اگر شاه زيبارويان به تو گفت که عاشق تهي دست و مفلسي چون حافظ را نمي خواهم، به او بگوييد که سلطان و گدا پيوسته با هم هم نشينند.\n\nمحصول بيت ــ اگر شاه خوبان بگويد كه عاشق مفلس چون حافظ را نمى\u200Cخواهم جوابش دهيد كه همنشينى شاه با گدا ديده شده، و بوده\u200Cاند پادشاهانى كه با گدايان مصاحبت داشته\u200Cاند. حالا تو هم پادشاهى اگر مرا به مصاحبت خود قبول نمائى كار غريبى نكرده\u200Cاى.\n\nمعنی واژگان:مفلس: بي چيز."
      }
    ]
  },

  {
    "title": "غزل شماره ۱۲۲ حافظ",
    "verses": [
      {
        "text": "هر آن که جانبِ اهلِ خدا نگه دارد / خُداش در همه حال از بلا نگه دارد",
        "explanation": "معنی بیت: هرکس که از مردان الهي جانب داري کند، خدا او را در همه حال از بلا و مصيبت حفظ مي دارد.\n\nمحصول بيت ــ هر آن كسى كه جانب اهل وفا را رعايت كند خداوند آن شخص را از جميع بلايا محفوظ بدارد. آصفى غزلى در اين رديف دارد كه مطلعش مثل اين بيت دعا را مى\u200Cرساند.\n\nمعنی واژگان:اهل خدا: بندگان خدا (الخلق عيالُ الله)، مردان خدا/ خداش: خدا او را"
      },
      {
        "text": "حدیثِ دوست نگویم مگر به حضرتِ دوست / که آشنا، سخنِ آشنا نگه دارد",
        "explanation": "معنی بیت: سخن ازعشق گفتن جزدرپیشگاه یارسزاوار نیست،چه دوست راز دوست را فاش نمی کند.\n\nمعنی واژگان:حديث: سخن، گفتگو/ حضرت: پيشگاه."
      },
      {
        "text": "دلا مَعاش چنان کن که گر بلغزد پای / فرشته‌ات به دو دستِ دعا نگه دارد",
        "explanation": "معنی بیت: ای دل، آنگونه رفتار و زندگی کن که اگر درراه حیات خطری پیش آید و پایت ازجای برود،فرشتگان با برداشتن دست دعا به درگاه حق تو را ازگزندحوادث حفظ کنند.\n\nمعنی واژگان:دلا: اي عزيز من/ معاش: زندگي/ بلغزد پاي: از روي سهو اشتباهي بکني يا خطري متوجّه تو شود/ فرشته: ملک، مقصود فرشته ي محافظ است/ دو دست دعا: معمولاً در موقع دعا دو دست را به سوي آسمان دراز مي کنند و ضمناً وقتي کسي را بخواهند نگه دارند با دو دست او را نگاه مي دارند"
      },
      {
        "text": "گَرَت هواست که معشوق نَگْسَلد پیمان / نگاه دار سرِ رشته تا نگه دارد",
        "explanation": "معنی بیت: اگرخواهی که یارعهد نشکند،سر رشتۀ وفا را ازدست مده تا دوست نیز رشتۀ محبت را گسسته ندارد.\n\nمعنی واژگان:هوي: ميل، خواسته/نگسلد: پاره نکند/ سر رشته: رشته به معني نخ است."
      },
      {
        "text": "صبا بر آن سرِ زلف ار دلِ مرا بینی / ز رویِ لطف بگویش که جا نگه دارد",
        "explanation": "معنی بیت: ای نسیم بهاری،اگردل مرا درخم گیسوی اودیدارکردی،به مهربانی و نرمی به دل پیغام برسان که ازجای خود دور مشو که پناهگاهی امن است.\n\nمعنی واژگان:صبا: بادي که از طرف شمال يا مشرق مي وزد و پيام بر و پيام آور عشاق است/ لطف: مهرباني/ معمولاً شعرا پيچ و تاب زلف معشوق را جايگاه دل عشّاق مي دانند که معشوق آن دلها را به وسيله ي دام زلف خويش اسير کرده است و در اينجا شاعر مي خواهد بگويد که به اين اسارت دل راضي است."
      },
      {
        "text": "چو گفتمش که دلم را نگاه دار چه گفت؟ / ز دستِ بنده چه خیزد؟ خدا نگه دارد",
        "explanation": "معنی بیت: خواجه در ادامه ي مضمون بيت قبل مي فرمايد: وقتي به زلف يار گفتم که مقام و منزلت دل مرا نگاه دار، چه پاسخي داد؟ گفت: از دست من چه کاري ساخته است؟ خدا بايد نگاه دارد.\n\nمحصول بيت ــ وقتى به جانان گفتم كه دل و خاطر مرا نگه دار، گفت هرچه مى\u200Cخواهى از خدا بخواه نه از بندگانش زيرا تا اراده خدا نباشد بنده به چيزى قادر نمى\u200Cشود.\n\nمعنی واژگان:دلم را نگاه دار: به پيمان عشق من وفادار باش/ ز دست بنده چه خيزد: کاري از دست بنده برنمي آيد/ بنده: هم به معني «من» است و هم به معني «عبد» يعني بنده ي خدا"
      },
      {
        "text": "سر و زر و دل و جانم فدایِ آن یاری / که حقِّ صحبتِ مهر و وفا نگه دارد",
        "explanation": "معنی بیت: سر و مال و دل و جانم فداي آن معشوقي که حقّ دوستي محبّت و وفاداري را نگه دارد.\n\nمحصول بيت ــ سرم و مالم و و دل و جانم فداى آن محبوب باشد كه حق صحبت مهر و وفا را رعايت نمايد يعنى وفادار و مهردار باشد نه غدار.\n\nمعنی واژگان:حقّ صحبت مهر و وفا: آنچه لازمه ي همنشيني توأم با عشق است."
      },
      {
        "text": "غبارِ راهگذارت کجاست تا حافظ / به یادگار نسیمِ صبا نگه دارد",
        "explanation": "معنی بیت: گرد راه تو را کجا توان یافت تا دلدادۀ تو حافظ به یادپیامی که باد بهاری همراه غبار قدم تو می آورد ، نزدخودنگاه دارد.\n\nمعنی واژگان:راه گذار: محلّ عبور/ نسيم صبا: باد ملايم صبا که از سوي شمال يا مشرق مي وزد و پيام آور و پيام بر عشاق است."
      }
    ]
  },
  {
    "title": "غزل شماره ۱۲۳ حافظ",
    "verses": [
      {
        "text": "مطربِ عشق عجب ساز و نوایی دارد / نقشِ هر نغمه که زد راه به جایی دارد",
        "explanation": "معنی بیت: رامشگرمحبت چه سازخوش آهنگ وآوای دلپذیری دارد،هرآوازی را که با ساز خود نواخت به هنجارو به جا و مستقیم است.\n\nمعنی واژگان: مطرب: رامشگر/ ساز و نوا: ساز و آواز/ نقش: يک قطعه از موسيقي/ نغمه: آواز، پرده، مقام، لحن/ زد: نواخت/ راه به جايي دارد: بجا و مناسب است."
      },
      {
        "text": "عالَم از نالهٔ عُشّاق مبادا خالی / که خوش‌آهنگ و فرح‌بخش هوایی دارد",
        "explanation": "معنی بیت: جهان  از بانگ عاشقان تهی مباد که پژواک(صدا)آن نیک موزون و شادی افزا است.\n\nمعنی واژگان: خوش آهنگ: موزون/ فرح بخش: شادي آور/ هوا: حالت، حال و هوا (در نسخه بدلها به جاي هوا، صدا و نوا آمده است که ظاهراً بهتر به نظر مي رسد امّا «هوا» حال و هوايي مناسب تر دارد که هم با آه و ناله مناسب است و هم با خالي نبودن عالم)"
      },
      {
        "text": "پیر دُردی‌کَش ما گرچه ندارد زر و زور / خوش عطابخش و خطاپوش خدایی دارد",
        "explanation": "معنی بیت: اگرچه شیخ دردنوش و باده پرست ما سیم و زر و توانی ندارد،خدائی بخشنده و بخشاینده دارد که خواهندگان را ازدرگاه خودمحروم بازنمی گرداند.\n\nمعنی واژگان: پير دُردي کش: بخشنده، سخي/ خطابخش: بخشاينده، عفو کننده"
      },
      {
        "text": "محترم دار دلم کاین مگسِ قندپَرست / تا هواخواهِ تو شد فَرِّ هُمایی دارد",
        "explanation": "معنی بیت: دل مرا گرامی دار که این زنبورعسلی است که قندلب تورا دوست دارد و ازآنگاه که برتو عاشق شد،شکوه پرندۀ نیک بختی ،هما را یافته است.\n\nمعنی واژگان: مگس قندپرست: مگسي که به دنبال شيريني است (= زنبور عسل؟) و اشاره است به دلي که در آغاز به عشق مجازي روي آورده است، امّا عاقبت به عشق حقيقي (فرّ هما) رسيده است/  فرّ: جلال و شکوه/ هما: عنقا، مرغ سعادت (نشانه ي عشق حقيقي)/ هواخواه: عاشق."
      },
      {
        "text": "از عدالت نَبُوَد دور گَرَش پُرسد حال / پادشاهی که به همسایه گدایی دارد",
        "explanation": "معنی بیت: اگر پادشاهي از همسايه ي مستمند و نيازمند خود دل جويي کند و احوال او را بپرسد، نه تنها دور از عدل و انصاف نيست، بلکه خود عين عدالت است.\n\nمحصول بيت ــ از عدالت دور نيست اگر حالش بپرسد. يعنى اگر شاهى همسايه\u200Cاى گدا داشته باشد و آن شاه از راه تفقد حال همسايه\u200Cاش را بپرسد هيچ\u200Cوقت دور از عدالت نيست. يعنى با عدالت منافات ندارد. خلاصه احوال\u200Cپرسى يك شاه از يك گدا خارج از عدالت نيست.\n\nمعنی واژگان: عدالت: دادگري، عدل، مروّت و در اينجا به تعبيري لطف و عنايت/ گرش پرسدحال:اگرازحال وی(گدا)پرسشی به مهرکند."
      },
      {
        "text": "اشکِ خونین بنمودم به طبیبان گفتند / دردِ عشق است و جگرسوز دوایی دارد",
        "explanation": "معنی بیت: سرشک گلگون بر پزشکان عرضه کردم،تشخیص دادندکه این نشان بیماری عشق است و داروی آن صبرجانگداز است که عاشق تاب آن ندارد.\n\nمعنی واژگان: بنمودم: نشان دادم/ جگرسوز: سوزاننده ي جگر، دل آزار، مقصود صبر است (يا مرگ؟) البته صبر مناسب تر است زيرا صبر به معني دارويي تلخ است که با طبيبان ارتباط پيدا مي کند."
      },
      {
        "text": "ستم از غمزه میاموز که در مذهبِ عشق / هر عمل اجری و هر کرده جزایی دارد",
        "explanation": "معنی بیت: ازکرشمۀ چشم خود رسم ستمگری فرامگیرتا مبادا کیفربری،چه درآئین محبت هرکرده را مزدی و هرعمل را پاداشی است.\n\nمعنی واژگان: غمزه: کرشمه/ مذهب: آيين/ عمل: در اينجا مقصود کار نيک است/ اجر: پاداش (کار نيک)/ کرده: در اينجا مقصود کار نارواست/ جزا: کيفر، عقاب"
      },
      {
        "text": "نغز گفت آن بتِ ترسابچهٔ باده‌پرست / شادیِ رویِ کسی خور که صفایی دارد",
        "explanation": "معنی بیت: آن صنم زیبای ترسازاده که درمیخانه به اخلاص خدمتگزاری می کند، سخنی خوش و دلپذیر گفت که باده را به سلامت و شادی آن یاربنوش که صفای ضمیر و پاکدلی دارد.\n\nمعنی واژگان: نغز: دلکش، خوش، دلپذير/ بت: زيبارو/ ترسابچه: نوجوان مسيحي/ باده پرست: عاشق مي، در اينجا منظور متخصص شراب (پرستار باده)، نوجواناني که ساقيان خوشروي ميخانه ها بودند/ شادي خوردن: به ياد کسي شراب خوردن/ صفا: خلوص و يکرنگي"
      },
      {
        "text": "خسروا حافظ درگاه‌نشین فاتحه خواند / وز زبان تو تمنای دعایی دارد",
        "explanation": "معنی بیت: اي پادشاه، حافظ که کمترين بنده ي درگاه توست، فاتحه خواند و سخن را به پايان رساند و از زبان تو درخواست دعا و تأييدي دارد.\n\nمحصول بيت ــ اى پادشاه حافظ درگاه\u200Cنشين فاتحه خواند و از زبان تو تمناى دعا كرد يعنى حافظ براى خود دعا خواند و يا در حق تو دعا كرد.\n\nمعنی واژگان: خسروا: اي پادشاه/ درگاه نشين: کسي که ملازم درگاه پادشاه است / تمنّي: خواهش، تقاضا، استدعا/ تمنای دعائی دارد:خواستاروملتمس دعاست."
      }
    ]
  },
  {
    "title": "غزل شماره ۱۲۴ حافظ",
    "verses": [
      {
        "text": "آن که از سُنبُلِ او، غالیه تابی دارد / باز با دلشدگان ناز و عِتابی دارد",
        "explanation": "معنی بیت: آنکه غالیه بر سنبل گیسوی مشکین او حسد میبرد و در تاب و خشم میشود، بار دیگر با عاشقان کرشمه و پرخاش و گله آغاز کرده است.\n\nمعنی واژگان:سنبل: مقصود زلف معشوق است و در اينجا ذکر کلّ است به اراده ي جزء، يعني مقصود بوي و رنگ زلف است/ غاليه: چند ماده ي معطّر بوده است مانند مشک و عنبر و بان که با هم مخلوط مي کرده اند که رنگ آن سياه بوده است و عطر دلاويزي داشته است/ تاب داشتن: خشمگين و غمگين بودن، حسادت ورزيدن/ دلشدگان: عاشقان/ ناز و عتاب: با کرشمه و غمزه گذشتن و سخنان سخت امّا دلپسند با عاشق گفتن."
      },
      {
        "text": "از سَرِ کُشتهٔ خود می‌گذری همچون باد / چه توان کرد؟ که عمر است و شتابی دارد",
        "explanation": "معنی بیت: از بالین شهید عشق چون باد بتندی دور میشوی؛ کاری نتوان کرد، چه معشوق در حکم عمر است که بشتاب میگذرد و درنگ نمیکند، در این بیت صنعت التفات از حاضر(میگذری) بغایب ( شتابی دارد) مراعات شده است.\n\nمعنی واژگان:کشته: در اينجا مقصود عاشق کشته شده از عشق است."
      },
      {
        "text": "ماهِ خورشید نُمایَش ز پسِ پردهٔ زلف / آفتابیست که در پیش سَحابی دارد",
        "explanation": "معنی بیت: ماه رخسار تو که جلوة آفتاب دارد، از پشت حجاب گیسوان گوئی مهری است که پردة ابر آن را فراگرفته باشد.\n\nمعنی واژگان:ماه: مقصود چهره ي معشوق است/ خورشيدنما: درخشان، نوراني/ سحاب: ابر"
      },
      {
        "text": "چشمِ من کرد به هر گوشه روان سیلِ سرشک / تا سَهی سَروِ تو را تازه‌تر آبی دارد",
        "explanation": "معنی بیت: از چشم من بهر کنار سیل اشک جاری شد تا بالای چون سرو ترا آبی که از دیده میرود تازه تر و شادابتر سازد؛ در صفحة ۱۴۰ جامع نسخ دیوان حافظ تألیف فرزاد « تازه بآبی» بجای « تازه تر آبی» آمده که بر متن ترجیح دارد.\n\nمعنی واژگان: سهي: بلند و موزون/ سرو: مقصود قدّ معشوق است"
      },
      {
        "text": "غمزهٔ شوخِ تو خونم به خطا می‌ریزد / فرصتش باد که خوش فکر صوابی دارد",
        "explanation": "معنی بیت: کرشمة گستاخانة چشم تو بی گناه مرا میکشد، وقت و مجال او تنگ مباد که ریختن خون عاشق بدست وی اندیشه ای درست و دلپذیرست.\n\nمعنی واژگان:غمزه ي شوخ: کرشمه ي زيبا و دلپذير/ به خطا: بدون هيچ گناهي، اشتباهاً/ خون ريختن: کشتن/ فرصتش باد: خدا به او مجال دهد/ صواب: درست/ خوش: دلپذير"
      },
      {
        "text": "آب حَیوان اگر این است که دارد لبِ دوست / روشن است این که خِضِر بهره سرابی دارد",
        "explanation": "معنی بیت: همانا لب نوشین یار آب حیات دارد و آشکارست که آب حیوان که خضر پیامبر نوشید در بر این چشمة بقا سرابی (کورآبی) بیش نیست.\n\nمعنی واژگان:آب حيوان: آب زندگي/ روشن است: واضع است، معلوم است/ خضر: يکي از پيغمبران بني اسرائيل که آب زندگي را خورده و عمر جاودان يافته است/ سراب: در بيابان وقتي به انتهاي آن نگاه مي کنيم به نظر مي رسد که در پايان بيابان دريايي موّاج است که وقتي به آنجا مي رسيم جز بيابان چيز ديگر نيست"
      },
      {
        "text": "چشمِ مخمورِ تو دارد ز دلم قصدِ جگر / تُرک مست است مگر میلِ کبابی دارد",
        "explanation": "معنی بیت: دیدة خمارآلود تو بر آن سرست که جگر دل مرا خون کند، گوئی ترک مست چشم تو که در کشتن عاشق گستاخ است، بکباب جگر رغبت دارد.\n\nمعنی واژگان:مخمور: خمارآلود، نيم مست/ ترک مست: چشم معشوق که بر کشتن عاشق دلیرست"
      },
      {
        "text": "جانِ بیمارِ مرا نیست ز تو روی سؤال / ای خوش آن خسته که از دوست جوابی دارد",
        "explanation": "معنی بیت: جان عاشق و بيمار من توان آن را ندارد که از تو سؤالي کند. خوشا آن عاشق دل خسته اي که از جانب معشوق پاسخي بشنود.\n\nمحصول بيت ــ جان بيمار من از تو روى سؤال ندارد كه بگويد حال و خاطر مرا بپرس. يعنى من لياقت آن را ندارم كه تو جان خسته مرا عيادت نموده حال و خاطر مرا بپرسى.\n\nمعنی واژگان:روي سؤال نيست: توانايي پرسشي ندارد/ خسته: مجروح"
      },
      {
        "text": "کِی کُنَد سویِ دلِ خستهٔ حافظ نظری / چشمِ مستش که به هر گوشه خرابی دارد",
        "explanation": "معنی بیت: چشم خمار معشوق که در هر گوشه عاشق مستي دارد، کي به سوي دل آزرده و عاشق حافظ توجّه و عنايتي مي کند؟\n\nمحصول بيت ــ به سوى دل خسته حافظ كى نظر مى\u200Cكنى؟ كه چشم مست\u200Cات در هر گوشه خرابى دارد، يعنى چشم مست\u200Cات كه عشاق بى\u200Cنهايت زياد دارد به جان و دل خسته حافظ كى التفات مى\u200Cكند؟ يعنى هرگز نمى\u200Cكند به طريق استفهام انكارى.\n\nمعنی واژگان:خسته: مجروح و غم زده/ چشم مست: چشم خمارآلود/ خراب: عاشق از خود بيخبر."
      }
    ]
  },
  {
    "title": "غزل شماره ۱۲۵ حافط",
    "verses": [
      {
        "text": "شاهد آن نیست که موییّ و میانی دارد / بندهٔ طلعتِ آن باش که آنی دارد",
        "explanation": "معنی بیت: زیبا آن نیست که وی را موئی مشکین و میانی باریک باشد،بستۀ مهررخسارکسی باش که لطیفه ای ازحسن دارد که دریافت میشود ولی به وصف درنمی آید.\n\nمعنی واژگان: شاهد: زيباروي دلربا/ مو: مقصود گيسو و زلف دلپسند است/ ميان: کمر/ بنده: غلام، چاکر/ طلعت: چهره، روي، ديدار/ آن: کيفيّتي از زيبايي و تناسب و حرکات دلنشين که آدمي را مجذوب و شيفته مي کند ولي به بيان درنمي آيد."
      },
      {
        "text": "شیوهٔ حور و پری گرچه لطیف است ولی / خوبی آن است و لطافت که فُلانی دارد",
        "explanation": "معنی بیت: روش زيبارويان بهشتي اگرچه لطيف و دل پذير است، ولي لطافت و زيبايي آن است که فلاني دارد.\n\nمحصول بيت ــ شيوه و ناز حور و پرى اگرچه لطيف است اما زيبائى و لطافت آن است كه فلانى دارد.\n\nمعنی واژگان:شيوه: ناز و غمره و کرشمه/ حور: زن سياه چشم بهشتي/ پري: در اصل به جنّيان مؤنث مي گويند و به طور کلي به زن زيبا/ لطيف: با لطافت و با ظرافت/ خوبي: زيبايي/ لطافت: لطيف بودن، زيبا بودن، دلربايي/ فلاني: مقصود معشوق شاعر است، دراین جا کنایه ازمعشوق"
      },
      {
        "text": "چشمهٔ چشمِ مرا ای گلِ خندان دریاب / که به امّیدِ تو خوش آبِ روانی دارد",
        "explanation": "معنی بیت: ای گل شکفته به چشمۀ چشم من عنایتی کن که به آرزوی دیدار تو سرشک پاکش روان است.\n\nمعنی واژگان: گل خندان: معشوق زيباروي شاداب/ درياب: توجّه کن/ خوش: دلپذير"
      },
      {
        "text": "گوی خوبی که بَرَد از تو؟ که خورشید آن جا / نه سواریست که در دست عِنانی دارد",
        "explanation": "معنی بیت: کس درعرصۀ مسابقۀ حسن گوی نکوئی از تو نتواندربود،چه مهردرخشنده هم دربرابرجمال تو سواری نیست که زمام اختیار ازدست ندهد و مفتون تو نشود.\n\nمعنی واژگان: گوي بردن: مسابقه را بردن/ خوبي: زيبايي/ عنان: زمام، مهار/ گوی خوبی:گوی حسن"
      },
      {
        "text": "دل نشان شد سخنم تا تو قبولش کردی / آری آری سخنِ عشق نشانی دارد",
        "explanation": "معنی بیت: ازآنگاه که گفتار من پسند خاطرت افتادسخنم آرامش بخش دل ها گشت،بلی بلی ،گفتارعاشقانه رسم و شیوۀ خاص دارد.\n\nمعنی واژگان:دلنشان: سخني که از دل و از عشق در آن نشانه اي هست، مقبول، مطبوع"
      },
      {
        "text": "خَمِ ابرویِ تو در صنعتِ تیراندازی / بُرده از دستِ هر آن کس که کمانی دارد",
        "explanation": "معنی بیت: کمان ابروی تو درپیشه تیرافکنی برهرکماندار تیراندازی غلبه کرده است.\n\nمعنی واژگان: خم ابرو: ابرو، خميدگي ابرو/ صنعت: هنر/ برده از دست: غلبه کرده است، بر او پيروز شده است، او را منکوب کرده است."
      },
      {
        "text": "در رَهِ عشق نشد کَس به یقین محرمِ راز / هر کسی بر حَسَبِ فکر، گُمانی دارد",
        "explanation": "معنی بیت: کسی درطریق عشق به مبدء هستی بی گمان واقف اسرار نگشت،هررهروی براندازۀ اندیشه و دریافت خودازعشق و معرفت تصوری دارد.\n\nمعنی واژگان:به يقين: از صميم قلب، از روي فکر قطعي/ محرم راز: آگاه از اسرار يار/ برحسب: به اندازه، به مقدار/ مقصود عشق حقيقي است زيرا آن را که خبر شد خبري بازنيايد"
      },
      {
        "text": "با خرابات نشینان ز کَرامات مَلاف / هر سخن وقتی و هر نکته مکانی دارد",
        "explanation": "معنی بیت: پیش ساکنان میخانۀ عشق به دعوی کشف و کرامت خودستائی و خودنمائی مکن که هرگفتاررا زمانی خاص و هرلطیفه ای را جائی مقرراست.\n\nمعنی واژگان:خرابات نشينان: يکرنگان باصفا، پاکدلان بي ريا، آنان که ترک ما سوي الله کرده اند/ کرامات: اعمال معجزه مانند/ ملاف: لاف مزن/ نکته: مطلب ظريف و لطيف، دقيقه."
      },
      {
        "text": "مرغِ زیرک نزند در چمنش پرده سرای / هر بهاری که به دنباله، خزانی دارد",
        "explanation": "معنی بیت: پرنده هوشیار درگلزار بهارانی که برپی خزان دارد،خیمه اقامت نمیزند؛شایدبه استعاره مقصود این است که «آنچه نپاید،دلبستگی را نشاید»\n\nمعنی واژگان: چمن: باغ/ پرده سراي: خيمه ي بزرگ"
      },
      {
        "text": "مدعی گو لُغَز و نکته به حافظ مفروش / کِلکِ ما نیز زبانی و بیانی دارد",
        "explanation": "معنی بیت: به مدعی فصاحت و بلاغت بازگو که به لطیفه ها و معماهای خودبرحافظ مناز،خامۀ ما نیزگویا و خوش بیان است؛دراین بیت صنعت التفات ازغایب(حافظ)به متکلم(ما)مراعات شده است.\n\nمعنی واژگان: مدّعي: خصمي که ادّعاي بيش از حدّ دارد ولي حقيقتي ندارد/ لغز و نکته فروختن: ايراد گرفتن، انگشت بر سخن گذاشتن/ لغز: چیستان و معما/ کلک: قلم/ زبان: سخن/ بيان: شرح، تفسير روشنگر"
      }
    ]
  },
  {
    "title": "غزل شماره ۱۲۶ حافظ",
    "verses": [
      {
        "text": "جانْ بی جمالِ جانان میلِ جهان ندارد / هر کس که این ندارد حقّا که آن ندارد",
        "explanation": "معنی بیت: جان بی دیدار یارگرایشی به گیتی و اسباب عیش نشان نمی دهد،آن که جانان ندارد، به راستی پیکربی جان است.\n\nمعنی واژگان:جمال: زيبايي، چهره ي زيبا/ جانان: معشوق/ حقّا: در حقيقت، واقعاً/ مختصرتفسیربیت:عاشق حقيقي «بر هر چه نظر کند سيماي جانان را مي بيند» و ميل به جهان به جهت همين ديدن جلوه ي جانان است و کسي که به اين مرتبه نرسيده است دنيا برايش قابل تحمّل نيست"
      },
      {
        "text": "با هیچ کس نشانی زان دِلْسِتان ندیدم / یا من خبر ندارم یا او نشان ندارد",
        "explanation": "معنی بیت: آثارونشانه ای ازشاهد دلربای حقیقت نزد هیچ کس نیافتم،یا به من ازآن خبری نرسیده یا نشان حقیقت بی نشانی است.\n\nمعنی واژگان:دلستان: دلبر، معشوق/ اين بيت نشان دهنده ي سختي راه عشق حقيقي و شناخت معشوق ازلي است و نشانه اي از وادي حيرت است"
      },
      {
        "text": "هر شبنمی در این ره صد بحرِ آتشین است / دردا که این معما شرح و بیان ندارد",
        "explanation": "معنی بیت: درراه عشق یک قطره ژاله درحکم صددریای پرازآتش است که گذشتن ازآن محال است.دریغا که این سخن پوشیده بیش ازاین شرح و تفصیل نمی پذیردوظاهراً ازشبنم به استعاره مقصودمشکلات راه عشق است که پشت سرگذاشتن آنها با گذشتن ازچندبحرآتشین برابری می کندو محال مینماید.\n\nمعنی واژگان:شبنم: ژاله، قطره هاي آبي که هر بامداد بر روي برگها و برگهاي گياهان مي نشيند/ در اين ره: در راه عشق/ بحر آتشين: درياي سوزان/ معمّا: گره کور، مشکل/ در راه عشق معيارها به هم مي خورد (- کمر کوه کم است از کمر مور اينجا)، بنابراين شبنم هم مي تواند صد درياي سوزنده ي هستي باشد"
      },
      {
        "text": "سرمنزلِ فراغت نَتْوان ز دست دادن / ای ساروان فروکَش کـ‌این ره کران ندارد",
        "explanation": "معنی بیت: سرای آسوده دلی را ترک نتوان کرد،ای نگهبان کاروان،همین جا بارفرو نه و رحل اقامت بیفکن که راه افزون طلبی را پایانی نیست.\n\nمعنی واژگان:فراغت: آسودگي/ ساروان: ساربان/ فروکش: متوقف شو/ کران: پايان"
      },
      {
        "text": "چنگِ خمیده قامت می‌خوانَدَت به عشرت / بشنو که پندِ پیران هیچت زیان ندارد",
        "explanation": "معنی بیت: چنگ با قامتي خميده و منحني تو را به عيش و خوشي فرامي خواند. پند او را بپذير، زيرا نصيحت پيران کارآزموده هيچ زياني براي تو ندارد.\n\nمعنی واژگان:چنگ: نام سازي است که شکل آن به صورت پيران خم گشته است/ عشرت: شادي و نشاط و طرب."
      },
      {
        "text": "ای دل طریقِ رندی از محتسب بیاموز / مست است و در حقِ او کس این گمان ندارد",
        "explanation": "معنی بیت: دلا،آیین زیرکی و حیله گری را از نهی کننده ازمنکرات فرا گیر که خودباده نوشیده است و هیچکس ظن نمی برد که او میخواره است و با آن که خودمیگساری می کند،دیگران راازنوشیدن می منع می کند.\n\nمعنی واژگان:اي دل: عزيز من، در ديوان حافظ ترکيباتي از قبيل اي دل و اي جان و دلا و جانا خطاب به خواننده ي اشعار اوست بنابراين آن را عزيز من و عزيزم معني مي کنيم/ طريق رندي: روش زرنگي و زيرکي، اين رندي معني اصلي خود را مي دهد/ محتسب: کسي که در شهراي ايران و شهرهاي اسلامي مأمور امر و نهي شرعي بود و معمولاً مستان را حدّ شرعي مي زد، حافظ گاهي مقصودش از محتسب، امير مبارزالدين است که در اين بيت هم مي توان چنين تعبيري کرد/ مست بودن محتسب از طنزهاي حافظ است."
      },
      {
        "text": "احوالِ گنجِ قارون کَایّام داد بر باد / در گوشِ دل فروخوان تا زر نهان ندارد",
        "explanation": "معنی بیت: سرگذشت گنج قارون که به تاراج روزگاررفت درس عبرتی است،به گوش دل فرو گوی تا سیم و زرپنهان نسازد و درراه خیر صرف کند.\n\nمعنی واژگان:قارون: يکي از ثروتمندان زمان حضرت موسي (ع) بوده است که مورد خشم آن حضرت قرار گرفته و خود و گنجش به زمين فرو رفته اند/ ايّام: روزگار/ در گوش دل فروخوان: در نسخه بدلها «با غنچه بازگوييد» است. ضمناً اگر نسخه بدلها را ملاک کار بگيريم، دانه هاي زردي که درون غنچه ي گل سرخ است به طلا تعبير شده است"
      },
      {
        "text": "گر خود رقیب شمع است اسرار از او بپوشان / کان شوخِ سربریده بندِ زبان ندارد",
        "explanation": "معنی بیت: اگرحریف تو درعشق شمع هم باشد،رازدل براوفاش مکن که آن گستاخ سرازتن جدا شده زبانش بند و بست ندارد و سرتورا آشکار می کند.\n\nمعنی واژگان: رقيب: کسي که زياد مراقبت مي کند. شوخ: بي حيا. سر بريده: براي اين که شمع شعله اش راست و درست باشد بايد فتيله ي آن را با مقراض ببرند و صاف کنند. بند زبان ندارد: اختيار زبانش را ندارد./ صفت شوخ به معني بي حيا براي شمع به اين جهت است که با روشن شدن آن، رازهاي پنهان در تاريکي برملا مي شود، بعضي هم آن را «بيقرار» معني کرده اند/ اين بيت در نسخه ي خانلري نيست"
      },
      {
        "text": "کس در جهان ندارد یک بنده همچو حافظ / زیرا که چون تو شاهی کس در جهان ندارد",
        "explanation": "معنی بیت: کسي در دنيا بنده اي چون حافظ ندارد، زيرا هيچ کس هم مثل تو در دنيا پادشاهي ندارد.\n\nمحصول بيت ــ هيچ\u200Cكس در اين دنيا بنده\u200Cاى چون حافظ ندارد. يعنى غلامى چون حافظ را كسى مالك نيست. به جهت اين\u200Cكه هيچ\u200Cكس شاهى چون تو ندارد. خلاصه چون ارباب بى\u200Cنظير است پس غلامش هم بى\u200Cنظير مى\u200Cباشد.\n\nمعنی واژگان: بنده: غلام"
      }
    ]
  },
  {
    "title": "غزل شماره ۱۲۷ حافظ",
    "verses": [
      {
        "text": "روشنیِ طلعتِ تو ماه ندارد / پیشِ تو گُل، رونقِ گیاه ندارد",
        "explanation": "معنی بیت: ماه به فروغ چهرۀ تو نیست و درپیش روی تو گل جلوۀ گیاه هم ندارد؛\n\nعبرت نائینی گوید:\n\nبرسرزده گل که تا بدانند\n\nگل دربرروی او گیاه است\n\nمعنی واژگان: روشني طلعت: نور چهره/ رونق: جلوه و رواج/ گياه: سبزه ي معمولي"
      },
      {
        "text": "گوشهٔ ابرویِ توست منزلِ جانم / خوشتر از این گوشه، پادْشاه ندارد",
        "explanation": "معنی بیت: اي معشوق، گوشه ي ابروي تو جايگاه جان من است و خوش تر و بهتر از اين گوشه پادشاه ندارد.\n\nمحصول بيت ــ منزل جان من گوشه ابروى تو است و به گوشه بهتر از اين پادشاه مالك نيست. در اين عبارت دو اعتبار وجود دارد يكى اين\u200Cكه به چنين منزل پادشاه مالك نيست. ديگر اين\u200Cكه چنين گوشه ابرو را شاه ندارد."
      },
      {
        "text": "تا چه کُنَد با رخِ تو دودِ دلِ من / آینه دانی که تابِ آه ندارد",
        "explanation": "معنی بیت: نمی دانم که آه سینه سوز من با چهرۀ رخشان تو چه خواهدکرد،یقین بدان که آینه توان پایداری دربرابرآه ندارد و تیره خواهدشد، پس ازدوددلم بپرهیز.\n\nمعنی واژگان:تا: تا ببينيم/ دود دل: آهي که عاشقان از نامرادي مي کشند/ تاب: توانايي، تحمّل/ در زمان قديم آيينه ها با صيقلي کردن و براق کردن فلزات ساخته مي شده است و اگر روبه روي آينه اي آه مي کشيدند تيره مي شد و غالباً زنگ مي زد (= زنگار)"
      },
      {
        "text": "شوخیِ نرگس نگر که پیشِ تو بشکفت / چشمْ دریده، ادب نگاه ندارد",
        "explanation": "معنی بیت: به گستاخی نرگس نگاه کن که دربرابر تو شکفته شد،آری بی حیا رعایت ادب نمی کند.\n\nمعنی واژگان: شوخي: گستاخي، بي حيايي/ پيش تو: در مقابل تو/ بشکفت: شکفته شد/ چشم دريده: بي حيا/ ادب نگاه ندارد: رعايت ادب را نمي کند."
      },
      {
        "text": "دیدم و آن چشمِ دلْ‌سیه که تو داری / جانبِ هیچ آشنا نگاه ندارد",
        "explanation": "معنی بیت: به چشم خردنگریستم و دانستم که چشم سیاه تو رحمی برهیچ آشنا نخواهدکرد؛چنانکه ملاحظه می شود(نگاه)دراین بیت و بیت سابق قافیه است و تکرارشدن آن را گاه به شرط مضمون مناسب مجاز می شمردند.\n\nمعنی واژگان:ديدم و: حرف واوي که بعد از بعضي از افعال در ديوان حافظ مي آيد معني «و دانستم» مي دهد/ چشم دل سيه: يکي چشمي که مردمک آن سياه است و زيبا و ديگري چشمي که بي رحم است، سياهدل است/ جانب هيچ آشنا نگاه ندارد: يکي آن که به سوي هيچ آشنايي نمي نگردو ديگري رعايت هيچ آشنايي را نمي کند."
      },
      {
        "text": "رَطلِ گرانم ده ای مریدِ خرابات / شادیِ شیخی که خانقاه ندارد",
        "explanation": "معنی بیت: ای هوادار میخانه، به شادی و خرمی پیری که علیرغم و بنا خواه مدعیان معرفت خانقاهی و دکانی ندارد و از نام و عنوان بیزار است با پیمانه بزرگ باده بده؛در اینجا شاید مقصود ازشیخ خود حافظ باشد.\n\nمعنی واژگان: رطل: پيمانه اي بزرگتر از قدح/ گران: سنگين، بزرگ/ مريد خرابات: کسي که ملازم هميشگي ميخانه است، مغبچه اي که مرادش پير ميخانه است/ شادي: به ياد، به شادي روان/ شيخ: پير، مرشد/ خانقاه: محلّ صوفیان و زاهدان/ مبارزه ي با ريا و رياکاري، نوشيدن شراب به ياد پير مي خانقاه"
      },
      {
        "text": "خون خور و خامُش نشین که آن دلِ نازک / طاقتِ فریاد دادخواه ندارد",
        "explanation": "معنی بیت: خواجه به خود خطاب مي کند و مي گويد: غم و اندوه را تحمّل کن و خاموش بنشين و ناله و فرياد نکن، زيرا دل نازک و لطيف محبوب طاقت فرياد و ناله و زاري داخواه را ندارد.\n\nمحصول بيت ــ خواجه به طريق خطاب عام مى\u200Cفرمايد: خون خور زحمت و اضطراب را تحمل كن اما حرف نزن يعنى در مقابل رنجى كه به خود تحميل مى\u200Cكنى ساكت باش به جهت اين\u200Cكه دل نازك آن جانان طاقت شنيدن داد و فرياد و فغان دادخواه را ندارد. يعنى خلاصه خاطر حساس جانان تحمل شنيدن ناله و زارى متظلم را ندارد.\n\nمعنی واژگان:خون خوردن: غصه و اندوه تحمّل کردن/ دل نازک: مقصود دل لطيف و ظريف معشوق است/ دادخواه: شاکي، شکايت کننده متظلّم"
      },
      {
        "text": "گو برو و آستین به خونِ جگر شوی / هر که در این آستانه راه ندارد",
        "explanation": "معنی بیت: هرآنکه به آستان عشق راه نیابد به او بگو که ازمحرومی و بی نصیبی جای آن است که خون بگرید.\n\nمعنی واژگان: گو برو: بايد برود/ آستين به خون جگر شستن: معمول بوده است که مردم اشکهايشان را با آستين پاک مي کرده اند و مقصود از خون جگر اشک خونين است که چشم عاشق محروم مي ريزد و کلمه ي «شستن» نشانه ي فراواني اين اشک خونين است"
      },
      {
        "text": "نی منِ تنها کشم تَطاولِ زلفت / کیست که او داغِ آن سیاه ندارد؟",
        "explanation": "محصول بيت ــ تنها من نيستم كه دست\u200Cدرازى و تعدى زلفت را مى\u200Cكشم. كيست كه داغ اين سياه را ندارد. يعنى تمام عالم از دست اين سياه كم بها داغدارند.\n\nمرادش از تعبير زلف با لفظ سياه اين است كه بعضى از خلفا و سلاطين بعضى از سياهان را بر مملكتى حاكم مى\u200Cكرده\u200Cاند چنان\u200Cكه هارون\u200Cالرشيد، صهيب را حاكم مصر كرد و غير از هارون پادشاهان ديگر هم اين كار را كرده\u200Cاند.\n\nمعنی واژگان: تطاول کشيدن: ظلم و ستم را تحمّل کردن/ داغ: مقصود داغ دل است که معني غصّه و اندوه مي دهد/ سياه: مقصود زلف است با اشاره به بردگان سياه پوست و غلامان سياه/ تطاول در اصل معني درازدستي مي دهد که با درازي زلف ارتباط دارد"
      },
      {
        "text": "حافظ اگر سجدهٔ تو کرد مکن عیب / کافرِ عشق ای صنم گناه ندارد",
        "explanation": "معنی بیت: بت من اگرحافظ تو را بپرستد وبه تو سجده برد، جای خرده گیری نیست ، چه آنکه به سبب عشق از دین برگشته و جزمعشوق معبودی نبیند گناهی مرتکب نشده است.\n\nمعنی واژگان:صنم: بت، زيبارويان و معشوقان غالباً در شعر فارسي به بت و صنم تعبير مي شوند."
      }
    ]
  },
  {
    "title": "غزل شماره ۱۲۸ حافظ",
    "verses": [
      {
        "text": "نیست در شهر نگاری که دلِ ما بِبَرَد / بختم ار یار شود رختم از این جا ببرد",
        "explanation": "معنی بیت: زیبائی دلربا دراین دیارنیست ، اگراقبال مدد کند ازاین شهر رخت سفربربندم و بروم.\n\nمعنی واژگان: نگار: معشوق زيبا/ دل ما ببرد: ما را عاشق خود کند/ يار: مساعد، ياري کننده/ رختم از اينجا ببرد: آبشخور مرا به جايي ديگر مي اندازد"
      },
      {
        "text": "کو حریفی کَشِ سرمست که پیشِ کرمش / عاشقِ سوخته دل نامِ تمنا ببرد",
        "explanation": "معنی بیت: یاری نکو و شادکجاست که عاشق دل سوخته پیش وی نامی ازآرزوی خود برزبان آورد.\n\nمعنی واژگان:حريف: در اينجا مقصود معشوق زيباروست/ کش: خوش، نيک، خوشرفتار، برازنده (اين لغت به صورت گش نيز هست)/ سرمست: سرخوش/ کرم: بزرگواري، بخشش/ تمنّا: آرزو، خواسته."
      },
      {
        "text": "باغبانا ز خزان بی‌خبرت می‌بینم / آه از آن روز که بادَت گلِ رعنا ببرد",
        "explanation": "معنی بیت: ای باغبان بوستان جمال ای یارزیبا ، ازخزان عمرتورا نا آگاه می یابم ، دریغ و درد که روزی فرا میرسد که گل زیبای حسن تو به تاراج تند باد خزانی رود.\n\nمعنی واژگان:گل رعنا: گل زيبا، يکي از گونه هاي گل سرخ است که به نام گل دوروي و گل دورنگ ناميده شده است/رعنا: زیبا و خوش نما و موزون"
      },
      {
        "text": "رهزنِ دهر نخفته‌ست مشو ایمن از او / اگر امروز نبرده‌ست که فردا ببرد",
        "explanation": "معنی بیت: دزد روزگاربیداراست،ازکیداو خودرا درامان مپندار،اگرامروزکالای حیات تو را به یغما نبرده باشد، همانا فردا خواهد برد.\n\nمعنی واژگان:ايمن: در امن، در امنيت، مطمئن"
      },
      {
        "text": "در خیال این همه لُعبَت به هوس می‌بازم / بو که صاحب نظری نامِ تماشا ببرد",
        "explanation": "معنی بیت: من با این همه عروسکان زیبای سخن درعالم خیال بازی آغازکرده ام به کنایه یعنی اشعارخیال انگیز دلربا سروده ام ، شاید که صاحبدلی هنرشناس خواستار دیدار این لعبتان شود.\n\nمعنی واژگان: خيال: انديشه توأم با احساس/ لعبت باختن: بازي اي بوده است که در شبها و در پشت پرده به کارگرداني يک نفر و بازي پنج نفر با صورتکهايي اجرا مي شده است و مردم تماشاگر از اين افراد و صورتکها سايه هايي مي ديدند/ هوس: تمايل نفساني/ بو که: شايد که/ صاحب نظر: متخصص، روشنفکر، صاحب عقيده"
      },
      {
        "text": "علم و فضلی که به چل سال دلم جمع آورد / ترسم آن نرگسِ مستانه به یَغما ببرد",
        "explanation": "معنی بیت: علمي و فضيلتي که به مدّت چهل سال دلم اندوخت، مي ترسم چشم مست و خمار يار به يک باره به تاراج ببرد.\n\nمحصول بيت ــ دانش و فضلى كه در مدت چهل سال اندوخته\u200Cام مى\u200Cترسم كه چشمان مستانه آن جانان يكباره به غارت بدهد و يا به غارت ببرد. يعنى به مقتضاى علم و فضل با من رفتار نكند و مرا مجنون لايعقل بكند و يا مى\u200Cكند.\n\nمعنی واژگان:نرگس مستانه: چشمان خمارآلود/ يغما: غارت، چپاول"
      },
      {
        "text": "بانگِ گاوی چه صدا بازدهد؟ عشوه مَخر / سامری کیست که دست از یدِ بیضا ببرد؟",
        "explanation": "معنی بیت: آوازبلندگاو زرین سامری انعکاس و تأثیری نتواندداشت،فریب مخور، نیرنگ این شیاد نمی تواند برمعجزۀ ید بیضای فرستادۀ حق چیره شود ، مقصودآنکه سرانجام غلبه با حق است.\n\nمعنی واژگان: صدا: انعکاس صوت، طنين/ سامري: يکي از بني اسرائيل بود که در غياب حضرت موسي (ع) گوساله اي از طلا ساخت که صدا مي کرد و عدّه اي هم به او گرويدند، امّا با آمدن حضرت موسي (ع) طرح او نقش بر آب شد/ عشوه مخر: فريب مخور/ دست بردن: غلبه کردن/ يد بيضا: دست سفيد، يکي از معجزات حضرت موسي (ع) است که دست خود را در گريبانش مي کرد وقتي بيرون مي آورد نوراني و سفيد مي شد/ در حقيقت مي خواهد بگويد شعراي ضعيفي که در اطرافش وجود دارند کساني نيستند که بتوانند بر شعر فخيم حافظ که همچون معجزه ي پيغمبران است غلبه کنند."
      },
      {
        "text": "جامِ میناییِ مِی سَدِّ رَهِ تنگ دلیست / مَنِه از دست که سیلِ غمت از جا ببرد",
        "explanation": "معنی بیت: ساغرلاجوردی باده راه برهجوم غم برمی بندد ، پیاله را از کف منه وگرنه سیل اندوه تورا با خود می برد.\n\nمعنی واژگان: مينايي: شيشه اي/ سدّ: مانع، سدّي که جلو سيل ايجاد مي کنند/ تنگدلي: غم و اندوه، دلتنگي/ از جا بردن: بلند کردن و با خود بردن (سيل انسان را)"
      },
      {
        "text": "راهِ عشق ار چه کمینگاه کمانداران است / هر که دانسته رَوَد صَرفه ز اَعدا ببرد",
        "explanation": "معنی بیت: اگرچه درطریق خطرناک عشق رهزنان تیرانداز نهان شده اند ، هرکس آگاهانه گام درراه نهد بردشمنان پیشی گیرد و غالب آیدو به سرمنزل مقصودرسد.\n\nمعنی واژگان: صرفه: فضيلت و برتري/ صرفه جستن: برتري جستن، غلبه کردن/ اعدا: جمع عدو، دشمنان/ دانسته:آگاهانه"
      },
      {
        "text": "حافظ! ار جان طلبد غمزهٔ مستانهٔ یار / خانه از غیر بپرداز و بِهِل تا ببرد",
        "explanation": "معنی بیت: ای حافظ،اگرکرشمۀ چشم مست یار جان ازتو خواهد،خانۀ دل را از غیراین اندیشه تهی ساز و بگذار تا غمزۀ یارجان تو را با خودببرد.\n\nمعنی واژگان:غمزه: کرشمه/ مستانه: توأم با مستي و مخموري که حالت چشمان کرشمه گر يار است/ خانه از غير بپرداز: ديگران را دور کن/ بهل: اجازه بده"
      }
    ]
  },
  {
    "title": "غزل شماره ۱۲۹ حافظ",
    "verses": [
      {
        "text": "اگر نه باده غمِ دل ز یادِ ما بِبَرَد / نهیبِ حادثه بنیادِ ما ز جا بِبَرَد",
        "explanation": "معنی بیت: اگرشراب اندوه دل ما را به فراموشی نسپارد، بیم و آسیب رویداد های بد بنیان سرای وجود ما را ازجا برکندو ویران سازد.\n\nمعنی واژگان: باده: شراب/ نهيب: ترس، هيبت/ حادثه: پيشامد/ بنياد: اساس، پايه، اصل"
      },
      {
        "text": "اگر نه عقل به مستی فروکَشَد لنگر / چگونه کَشتی از این وَرطِهٔ بلا ببرد",
        "explanation": "معنی بیت: اگرخرد با نوشیدن می مست نشود ،یارای آن ندارد که در دریای طوفانی غم لنگراندازد و کشتی حیات را از ورطۀ حوادث به ساحل نجات برساند.\n\nمعنی واژگان:لنگر فروکشيدن: پهلو گرفتن کشتي در ساحل/ (لنگر:آهنی باشد بسیار سنگین که کشتی را بدان از رفتار نگاه دارند(برهان قاطع) / ورطه: گرداب، غرقاب"
      },
      {
        "text": "فغان که با همه کس غایبانه باخت فلک / که کس نبود که دستی از این دَغا ببرد",
        "explanation": "معنی بیت: جای فریاد و فغان است که چرخ ماهرانه با همه مردم دغل بازی نمود وآنان را مات کرد،آنگونه که تا کنون کسی نبوده است که یک نوبت براین ناراست فریبکار غالب شود.\n\nمعنی واژگان: فغان: فرياد، داد و فرياد/ غايبانه: بدون حضور حريف/ باخت: قماربازي کرد/ فلک: سپهر، آسمان/ دستي: يک دست بازي، يک بار بازي/دغا: حيله گر، حقه باز"
      },
      {
        "text": "گذار بر ظلمات است، خِضْرِ راهی کو؟ / مباد کآتش محرومی آبِ ما ببرد",
        "explanation": "معنی بیت: راه زندگانی از میان تاریکی های جهل و غرور می گذرد ، خضر روشندل راهنما کجاست که ما را دست گیرد تا آتش حرمان و بی نصیبی آبروی مارا برباد ندهد.\n\nمعنی واژگان:گذار: عبور، راه عبور/ ظلمات: تاريکي ها، اصطلاحاً جايي است که درون آن آب زندگي است/ خضر: کسي که در ظلمات رفته است و تنها کسي است که آب حيات را نوشيده است بنابراين راه را به خوبي مي شناسد و مي تواند راهنما باشد/ مباد: نکند که/ محرومي: حرمان، نااميدي/ آب ما: آبروي ما"
      },
      {
        "text": "دل ضعیفم از آن می‌کَشَد به طَرْفِ چمن / که جان ز مرگ به بیماریِ صبا ببرد",
        "explanation": "معنی بیت: دل ناتوانم بدان سبب گرایشی به گلزار دارد که نسیم افتان خیزان بهاری اگرچه بیمارگونه راه می سپارد، دمش جان بخش است.\n\nمعنی واژگان: دل ضعيف: دل ناتوان (از درد عشق)/ م: در ترکيب دل ضعيف، مرا/ طرف: طرف، سوي/ چمن: باغ/ جان بردن: از مرگ نجات يافتن/ بيماري صبا: باد صبا يا نسيم صبا را «بيمار» مي گويند زيرا مانند بيماران افتان و خيزان مي رود، و چون صبا پيام آور عاشقان است مي تواند دل ناتوان را با پيام دوست از مرگ نجات دهد"
      },
      {
        "text": "طبیبِ عشق منم باده دِه که این معجون / فَراغت آرد و اندیشهٔ خطا ببرد",
        "explanation": "معنی بیت: من پزشک درمان بخش عاشقانم، شراب بده که این دارو بیمارغم را آسوده دل می سازد و سودای باطل را از سراو دور می کند.\n\nمعنی بیت: باده: شراب/ معجون: دارو(سرشته وخمیرکرده ،به اصطلاح پزشکی قدیم چند داروی سائیده با قند یا شهدآمیخته، اسم مفعول ازعجن) فراغت: آسودگي"
      },
      {
        "text": "بسوخت حافظ و کس حالِ او به یار نگفت / مگر نسیم پیامی خدای را ببرد",
        "explanation": "معنی بیت: حافظ از آتش عشق سوخت و کسي حال او را به معشوق نگفت. شايد نسيم سحري به خاطر خدا پيامي از او به يار برساند.\n\nمحصول بيت ــ حافظ بسوخت يعنى با آتش عشق سوخت اما كسى حال او را به يار نگفت مگر نسيم باد محض رضاى خدا خبر او را به يارش برساند. خلاصه سوختن حافظ را در آتش عشق جانان كسى به يارش اطلاع نداد مگر اين\u200Cكه باد نسيم اعلام كند. در معناى مصرع دوم گفته\u200Cاند: مگر باد يك خبر براى خدا ببرد. گوينده اين معنى تصرف غريب از خود نشان داده است و نيز كسى كه اين\u200Cطور تعبير كرده، مگر نسيم باد محض خاطر خدا از يار خبرى بدهد اين گوينده هم معناى شعر را قلب نموده است.\n\nمعنی واژگان: مگر: شايد/ نسيم: باد ملايم/ خداي را: براي رضاي خدا يا براي خدا که معشوق حقيقي باشد"
      }
    ]
  },
  {
    "title": "غزل شماره ۱۳۰ حافظ",
    "verses": [
      {
        "text": "سحر بلبل حکایت با صبا کرد / که عشقِ رویِ گل با ما چه‌ها کرد",
        "explanation": "معنی بیت: سحرگاه بلبل عاشق با صبا که پيک عاشق و معشوق است، درد دل کرد و گفت که عشق ديدار گل نمي داني با ما چه ها کرد.\n\nمحصول بيت ــ وقت سحر بلبل براى صبا حكايت كرد كه عشق روى گل به ما چه\u200Cها كرده يعنى ما را آواره و بيچاره و نالان و گريان كرد.\n\nمعنی واژگان:حکايت کردن: شرح دادن/ با ما چها کرد: چه بلاهايي که بر سر ما نياورد"
      },
      {
        "text": "از آن رنگِ رُخَم، خون در دل افتاد / وز آن گلشن، به خارم مبتلا کرد",
        "explanation": "معنی بیت: بلبل گفت که عاشق بر چهرة سرخ گل دل مرا خون کرد و از گلزار آسودگی بخار زار محنت و بلا گرفتار ساخت.\n\nمعنی واژگان: رنگ رخ گل سرخ چون سرخ است متناسب با خون است و خون در دل افتادن به معني غصّه دار شدن است/ مقصود از گلشن، گلستان زيباييهاي گل (معشوق) است و خار نشانه ي غم و غصّه است، يعني بلبل مي گويد از رخ گل بهره اي جز اندوه و از زيباييهاي او جز غم چيزي نصيب من نشد./ در اين دو مصراع بلبل مي تواند نشان انسان عاشق کامل و گل نشان محبوب ازلي الهي باشد"
      },
      {
        "text": "غلامِ همتِ آن نازنینم / که کار خیر بی روی و ریا کرد",
        "explanation": "معنی بیت: ادامه ي سخن بلبل است که به طنز مي گويد: بنده ي همّت بلند آن معشوق زيبا و نازنينم که کار نيکويي بدون تظاهر و خودنمايي کرد.\n\nمحصول بيت ــ بنده همت آن نازنينم كه كار خير را بى روى و ريا كرد. يعنى كار خير را براى تظاهر و ريا نكند بلكه حسبة لله بكند.\n\nمعنی واژگان: غلام: برده، بنده، چاکر/ همّت: اراده، اهتمام/ نازنين: فرد دوست داشتني/ بي روي و ريا: بدون تظاهر و خودنمايي."
      },
      {
        "text": "من از بیگانگان دیگر ننالم / که با من هرچه کرد آن آشنا کرد",
        "explanation": "معنی بیت: من از اغیار هرگز شکایت نکنم، چه بر من هرچه ستم رفت از دست آشنا رسید؛ دیگر در اینجا قید نفی زمان است ، سعدی هم در گلستان دیگر را بمعنی هرگز بکار برده است پادشاهی با غلامی عجمی در کشتی نشست و غلام دیگر دریا را ندیده بود ص ۷۳ گلستان بکوشش نگارنده\n\nمعنی واژگان:ننالم: گله و ناله نمي کنم."
      },
      {
        "text": "گر از سلطان طمع کردم، خطا بود / ور از دلبر وفا جُستَم، جفا کرد",
        "explanation": "معنی بیت: اگر از پادشاه توقّع ياري داشتم، اشتباه بود و اگر از معشوق اميد وفاداري و محبّت داشتم، بر من ستم کرد.\n\nمحصول بيت ــ اگر از پادشاه اسباب و اموال طمع كردم اين خود خطا بوده و اگر از دلبر اميد وفا داشتم جفاى محض بوده. خلاصه همه چيز را بايد از خدا خواست و بس غير از خدا از كسى چيز خواستن سبب خسران است.\n\nمعنی واژگان:دلير: معشوق، يار/ طمع کردم: امید و انتظاری داشتم"
      },
      {
        "text": "خوشش باد آن نسیمِ صبحگاهی / که دردِ شب نشینان را دوا کرد",
        "explanation": "معنی بیت: باد ملایم بامدادان را وقت خوش باد که درد عاشقان شب زنده دار را بدرمان رساند(ادامه در بیت بعد)\n\nمعنی واژگان:خوشش باد: شادمان باشد/ نسيم: باد ملايم/ صبحگاهي: بامدادي/ نسيم صبحگاهي: باد صبا/ شب نشينان: عاشقان شب زنده دار"
      },
      {
        "text": "نقابِ گل کَشید و زلفِ سُنبل / گره بندِ قبای غنچه وا کرد",
        "explanation": "معنی بیت: باد ملایم بامدادان را وقت خوش باد که درد عاشقان شب زنده دار را بدرمان رساند؛ روی بند از چهرة گل برداشت و در گیسوی سنبل چنگ در زد و تکمة قبای غنچه را باز کرد.\n\nمعنی واژگان: نقاب: روبند، برقع/ گره بند قباي غنچه واکرد: قباي غنچه را از تنش بيرون آورد يعني غنچه را شکفته کرد و آن را تبديل به گل کرد"
      },
      {
        "text": "به هر سو بلبلِ عاشق در افغان / تَنَعُّم از میان، بادِ صبا کرد",
        "explanation": "معنی بیت: بلبل بیدل بهرجا از بیوفائی گل مینالد و ازین میان نسیم بهاری با گل خوش میگذراند و هم آغوشی میکند.\n\nمعنی واژگان:افغان: ناله و فرياد/ تنعّم: لذّت بردن، بهره مندي، به نعمت رسيدن/ از ميان: در اين ميان/ باد صبا: بادي که از طرف شمال يا مشرق مي وزد و در ميان باغ و گلها گردش مي کند و لذّت مي برد."
      },
      {
        "text": "بشارت بَر به کویِ می فروشان / که حافظ توبه از زهدِ ریا کرد",
        "explanation": "معنی بیت: به کوي ميکده اين مژده را ببر که حافظ از زهد رياکارانه و دروغين توبه کرد و به سوي شما مي آيد.\n\nمحصول بيت ــ خواجه به طريق خطاب عام مى\u200Cفرمايد، به محله ميخانه\u200Cچيان مژده ببر كه حافظ از زهد و ريا توبه كرد. يعنى من\u200Cبعد زرق و ريا را ترك مى\u200Cكند.\n\nمعنی واژگان:بشارت: مژده/ کوي: کوچه، گذرگاه/ زهد ريا: تقوي توأم با خودنمايي."
      },
      {
        "text": "وفا از خواجگانِ شهر با من / کمالِ دولت و دین بوالوفا کرد",
        "explanation": "معنی بیت: از بزرگان شهر کمال الدّين ابوالوفاست که نهايت محبّت و وفاداري را در حقّ من نمود.\n\nمحصول بيت ــ از خواجگان شهر تنها كمال\u200Cالدين بوالوفاست كه به من وفا كرد. يعنى فقط خواجه بوالوفاست كه اعزاز و اكرامم كرده و رعايت حالم را مى\u200Cكند.\n\nمعنی واژگان: خواجگان: آزادگان/ کمال دولت و دين بوالوفا: کمال الدين ابوالوفا، از ممدوحين حافظ که از اولياءالله است و مزارش در شمال غربي شهر شيراز است و حافظ به وي علاقه و الفت داشت و در مکتوبي از شاه شجاع از او نامي برده شده است"
      }
    ]
  },
  {
    "title": "غزل شماره ۱۳۱ حافظ",
    "verses": [
      {
        "text": "بیا که تُرکِ فلک خوانِ روزه غارت کرد / هلالِ عید به دورِ قدح اشارت کرد",
        "explanation": "معنی بیت: بشتاب که چرخ غارتگر بساط روزه را برچید و به یغما برد و ماه نو که مژدة عید فطر آورد، بگردش ساغر فرمان داد.\n\nمعنی واژگان:ترک فلک: گويا دسته اي از ترکان مغولي عادت داشتند که پس از خوردن غذا از سفره اي تمام وسايل آن سفره و خود سفره را هم غارت مي کرده اند و به يغما مي برده اند (- چنان بردند صبر از دل که ترکان خوان يغما را)/هلال عيد: هلال ماه شوّال است که ميسّر آمدن «عيد رمضان» است/ دور قدح: يکي اطراف پياله ي شراب است، ديگر گردش جام شراب، سديگر دوران رواج پياله ي شراب."
      },
      {
        "text": "ثوابِ روزه و حجِ قبول آن کس بُرد / که خاکِ میکدهٔ عشق را زیارت کرد",
        "explanation": "معنی بیت: کسی اجر روزه و ثواب حج مقبول یافت که خاک میخانة معرفت را دیدار کرد و سر بر آن آستان پاک سود.\n\nمعنی واژگان:ثواب: پاداش کار نيک/ قبول: مقبول درگاه حق/ برد: مستقبل محقق الوقوع است يعني خواهد برد."
      },
      {
        "text": "مُقامِ اصلیِ ما گوشهٔ خرابات است / خداش خیر دهاد آن که این عمارت کرد",
        "explanation": "معنی بیت: اقامتگاه ثابت ما کنج میخانة عشق است، ایزد به آنکس که خرابات را پی افکند، پاداش نیک دهاد.\n\nمعنی واژگان:مقام: جايگاه، محلّ اقامت/ اصلي: حقيقي، واقعي/ خرابات: ميخانه، ميکده (در اصل خرابه هاي خارج شهر که ميخواران در آنجا شراب مي خوردند و بدمستي هاي خويش را مي کردند و سپس وارد شهر مي شدند تا محتسب آنها را به جرم شرابخواري حد نزد)"
      },
      {
        "text": "بهایِ بادهٔ چون لعل چیست؟ جوهرِ عقل / بیا که سود کسی بُرد، کاین تجارت کرد",
        "explanation": "معنی بیت: قیمت می لعل فام چه باشد؟ بهای بادة معرفت گوهر خردست که چون آدمی نوشید از وسوسة عقل مصلحت اندیش آسوده میشود، بشتاب و این تجارت را بکن که هر که این داد و ستد کرد، فایده برد.\n\nمعنی واژگان:بها: قيمت/ باده: شراب/ لعل: جواهر گرانبهايي که رنگش سرخ است و شراب سرخ را به آن تشبيه مي کنند/ جوهر: گوهر، ماده ي اصلي، جواهر"
      },
      {
        "text": "نماز در خَمِ آن ابروانِ محرابی / کسی کُنَد که به خونِ جگر طهارت کرد",
        "explanation": "معنی بیت: آنکس که وضو از خون دل گرفت و در راه عشق جان باخت، در محراب ابروان کمانی جانان نماز تواند گزارد.\n\nمعنی واژگان:خم: خميدگي، قوس/ ابروان محرابي: ابرواني که خميدگي آنها مانند خميدگي بالاي محراب است/ خون جگر: اشک خونين، سرشک/ طهارت کرد: وضو بگيرد"
      },
      {
        "text": "فغان که نرگس جَمّاشِ شیخِ شهر امروز / نظر به دُردکشان از سرِ حقارت کرد",
        "explanation": "معنی بیت: فرياد که چشمان فريب کار و ملامتگر شيخ شهر امروز به رندان عاشق پيشه ي مست از روي حقارت نگاه کرد.\n\nمحصول بيت ــ فغان از نرگس چماش شيخ شهر. يعنى از چپ نگريستن شيخ. يعنى امروز شيخ شهر به دردكشان با نظر حقارت و تحقير نگاه كرد.\n\nمعنی واژگان: فغان: فرياد، افغان، داد و فرياد/ نرگس جمّاش: چشم مکار/ دردکشان: ميخواراني که تا ته جام شراب را مي نوشند، ميخواران حقيقي، ميخواران بيريا/ حقارت: کوچک شمردن، حقير شمردن/ از سر: از روي"
      },
      {
        "text": "به رویِ یار نظر کن ز دیده مِنّت دار / که کاردیده، نظر از سرِ بِصارت کرد",
        "explanation": "معنی بیت: بر رخسار جانان نظر بگشا و از دیدة خود سپاسگزار باش که چشم تجربه آموختة تو از روی بینش و آگاهی بر چهرة یار نگاه کرد.\n\n معنی واژگان: ديده: ايهام دارد، يکي به معني چشم و ديگري به معني آنچه ديده شده است/ منّت دار: سپاسگزار باش/ کار ديده: مجرّب، آزموده/ بصارت: بينايي، دانايي، بينش"
      },
      {
        "text": "حدیثِ عشق ز حافظ شنو نه از واعظ / اگر چه صنعتِ بسیار در عبارت کرد",
        "explanation": "معنی بیت: هر چند واعظ صنایع لفظی بسیار در تعبیر بکار برد و متکلفانه سخن گفت، گفتارش لطفی ندارد.\n\nمعنی واژگان:حديث عشق: داستان عشق/ صنعت: هنر، هنر لفظي/ عبارت: سخن/ واعظ: شيخ شهر."
      }
    ]
  },
  {
    "title": "غزل شماره ۱۳۲ حافظ",
    "verses": [
      {
        "text": "به آبِ روشنِ می عارفی طهارت کرد / عَلَی الصَّباح، که میخانه را زیارت کرد",
        "explanation": "معنی بیت: بامدادان که صاحبدلی شناسا بدیدار میکدة عشق شتافت، نخست با آب پاک بادة معرفت وضو گرفت و گرد تعلق از خود بشست.\n\nمعنی واژگان: عارف: کسي که واقف و آشناي به دقايق و رموز است، کسي که خدا او را به مرتبه ي شهود ذات و اسماء و صفات خود رسانيده باشد/ طهارت کرد: خود را مطهّر و پاک ساخت/ علي الصّباح: به هنگام صبح، در وقت بامداد، که وقت صبوح و ثلاثه ي غسّاله است (سه جام شراب به هنگام صبح مي نوشيدند و آن را ثلاثه ي غساله يا صبوح مي گفتند)"
      },
      {
        "text": "همین که ساغرِ زَرّینِ خور، نهان گردید / هِلال عید به دورِ قدح اشارت کرد",
        "explanation": "معنی بیت: تا جام زرینه مهر در واپسین روز ماه رمضان در پس پردة افق پنهان گشت، ماه نو شب عید فطر بگردش پیمانه و ساغر دستوری داد و حکم کرد.\n\nمعنی واژگان: همين که: به مجرّد اين که/ ساغر: پياله ي شراب/ زرّين: طلايي/ خور: خورشيد/ نهان گرديد: پنهان شد/ هلال عيد: هلال ماه شبهاي اوّل هر ماه قمري را مي گويند و مقصود از هلال عيد، هلال عيد رمضان يعني اوّل ماه شوّال است/ دور قدح: يکي اطراف پياله ي شراب است، ديگري گردش جام شراب در مجلس ميخوارگان، ديگر دوران به گردش درآمدن جام."
      },
      {
        "text": "خوشا نماز و نیازِ کسی که از سرِ درد / به آبِ دیده و خونِ جگر طهارت کرد",
        "explanation": "معنی بیت: نماز و عرض نیاز آنکس که با خاطری دردمند و دلی سوخته وضو با اشک چشم و خونابه جگر گرفت، پسندیده و مقبول درگاه بی نیازی است.\n\nمعنی واژگان: خوشا: چه خوش است/ نياز: اظهار حاجت به درگاه خداي بزرگ/ از سر درد: از روي درد عشق، از روي غم دل/ آب ديده: اشک/ خون جگر: سرکش خونين/ طهارت کرد: وضو گرفت (براي نماز)"
      },
      {
        "text": "امام خواجه، که بودش سرِ نمازِ دراز / به خونِ دخترِ رَز خرقه را قِصارت کرد",
        "explanation": "معنی بیت: خواجه، امام که در اندیشة آن بود که نمازی با درنگ و تأنی بسیار بگزارد، با شراب که خون دختر تا ک است نخست خرقه پیشوائی را گازری کرد و از هر آلودگی پاک ساخت.\n\nمعنی واژگان: امام: پيشوا، کسي که در مسجد جلو مي ايستد و نماز مي گزارد و ديگران (مأمومين) پشت سر او نماز مي خوانند، امام جماعت/ خواجه: آزاد، متضاد غلام و کنيز/ سر: قصد/ خون دختر رز: شراب/ قصارت کرد: شست و شو داد/ وقتي لباسي را با خون بشويند مدّت زيادي اثر اين خون بر جامه مي ماند/ مهم تر از همه «خون دختر» است که خون (ماهيانه ي) دختران و زنان آن را به پرهيز از نماز و روزه وامي دارد ولي در اينجا امام خواجه که رياکار است از آن استفاده مي کند"
      },
      {
        "text": "دلم ز حلقهٔ زلفش به جان خرید آشوب / چه سود دید ندانم که این تجارت کرد",
        "explanation": "معنی بیت: دل ببهای جان از چنبر گیسویش خریدار بلا و فتنه شد، نمیدانم چه بهره ای برد که این سودا کرد.\n\nمعنی واژگان:حلقه ي زلف: پيچ و تاب زلف/ به جان: در مقابل جان، با جانش/ آشوب: آشفتگي و پريشاني"
      },
      {
        "text": "اگر امامِ جماعت طلب کند امروز / خبر دهید که حافظ به می طهارت کرد",
        "explanation": "معنی بیت: اگر امروز امام جمعه مرا بنزد خود بخواند و احوال من بجوید، بگوئید که حافظ با می معرفت وضو گرفت و از آلایشها پاک شد.\n\nمعنی واژگان: امام جماعت: پيش نمازي که نماز جماعت مي خواند، و در نظر حافظ مظهر ريا/ حافظ به مي طهارت کرد: نشانه ي بي ريايي."
      }
    ]
  },
  {
    "title": "غزل شماره ۱۳۳ حافظ",
    "verses": [
      {
        "text": "صوفی نهاد دام و سَرِ حُقِّه، باز کرد / بنیادِ مکر با فلکِ حُقِّه‌باز کرد",
        "explanation": "معنی بیت: پشمینه پوش نیرنگ باز دام در راه خلق خدا گسترد و حقه یا آوند شعبده بازی خود را در گشود و با چرخ مکار مکر و فریب آغاز کرد،بکنایه مقصود آنست که صوفی از فلک هم در حقه بازی دست می برد.\n\nمعنی واژگان: صوفي: مقصود صوفي زمانه ي حافظ است که حقيقت ندارد و مظهر ريا و تزوير است/ نهاد دام: يعني دام تزوير بر سر راه مردم گسترد/ حقّه: ظرف کوچک بلورين يا چيني که شعبده باز مهره هايي زير آن مي گذاشت و با تردستي و چشم بندي آنها را کم و زياد يا محو مي کرد/ سر حقّه باز کرد: مشغول حقه بازي و شعبده بازي شد/ بنياد مکر … کرد: بناي مکر و حيله را گذاشت/ فلک حقّه باز: سپهر شعبده باز./ يعني صوفي حتي با فلک شعبده باز هم بناي مکر و حيله را گذاشت."
      },
      {
        "text": "بازیِ چرخ بشکندش بیضه در کلاه / زیرا که عَرضِ شعبده با اهلِ راز کرد",
        "explanation": "معنی بیت: نیرنگ فلک صوفی را رسوا خواهد کرد، چه وی بر عارف رازدان به خودنمایی سحر و افسون عرضه کرد؛ در لغت نامة دهخدا آمده است:« بیضه در کلاه کسی شکستن کنایه از رسوا نمودن، مأخذش آنکه بازیگران بیضه را در کلاه یکی بگذارند و دیگری را گویند بشکن او بهر دو دست زور کند بیضه غایب شود و آنکس خجل گردد و مردم هنگامه در خنده آیند.» برخی نیز گویند کسی تخم مرغ از خانه ای دزدید و در کلاه خود پنهان کرد صاحب خانه به او رسید و بر سرش کوبید و تخم مرغ ها شکست دزد رسوا شد.\n\nمعنی واژگان: بازي چرخ: بازي فلک، شعبده بازي سپهر/ بيضه در کلاه شکستن: رسوا و بي آبرو کردن/ عرض شعبده کردن: شعبده بازي کردن/ اهل راز: صوفيان، سالکان راه، صوفيان حقيقي/ شعبده بازان مخفيانه تخم مرغي در زير کلاه کسي، روي سرش مي گذاشتند و وقتي نياز آنها را نمي داد و مجاناً به تماشاي شعبده بازي آنان مي پرداخت کسي را وامي داشتند که با مشت به سر آن شخص بکوبد و تخم مرغ شکسته شود و بر سر و صورت او بريزد و همه به او بخندند و او رسوا و بي آبرو شود."
      },
      {
        "text": "ساقی بیا که شاهدِ رعنایِ صوفیان / دیگر به جلوه آمد و آغازِ ناز کرد",
        "explanation": "معنی بیت: ای ساقی بشتاب که زیبای موزون قامت بزم صوفیان عشرت پرست بار دیگر نمایان شد و کرشمه و غمزه نمود.\n\nمعنی واژگان: شاهد رعناي صوفيان: زيباروي بلند بالاي صوفيان، مقصود ريا و تزوير است که براي صوفيان بي حقيقت معشوق دلپذيري است/ ديگر به جلوه آمد: بار ديگر جلوه گري آغاز کرد/ آغاز ناز کرد: خود را با عشوه و طنازي نمايان ساخت"
      },
      {
        "text": "این مطرب از کجاست که سازِ عراق ساخت؟ / و آهنگ بازگشت به راهِ حجاز کرد",
        "explanation": "معنی بیت: به ایهام مقصود آنست که این رامشگر از کجا آمده است که نغمة عراق را نواخت و پس از آن نوایی در دستگاه حجاز پرداخت، شاید نیز این معنی نیز مراد باشد که گاه ما را با نواختن مقام عراق شاد کرد و سپس با نواختن مقام حجاز غمگین ساخت.\n\nمعنی واژگان: مطرب: رامشگر/ از کجاست: از چه سرزمين و چه ساماني است/ ساز ساختن: يکي به معني مهيا شدن براي مسافرت، و ديگر به معني آهنگ نواختن/ عراق: يکي به معني مرکز ايران، معرب اراک، و ديگر مقام نهم از مقامهاي موسيقي/آهنگ: يکي به معني قصد، ديگر به معني لحن و نوا، سه ديگر پرده و راه و گوشه در موسيقي/ بازگشت: يکي به معني برگشت، مراجعت، ديگر فرود آمدن از لحن يا گوشه اي به لحن اصلي يا مقام اصلي/ راه: يکي به معني همين طريق و راه معمولي، ديگر به معني لحن و مقام و پرده و گوشه و نغمه/ حجاز: يکي به معني سرزمين عربستان، ديگري يکي از دوازده مقام موسيقي/ معناي ديگر اين بيت چنين است: اين رامشگر از کجاست که مقام عراق را نواخت اما به هنگام بازگشت در مقام حجاز فرود آمد و شايد اشاره است به تزوير صوفي رياکار/ آيا نواختن عراق و بازگشت به حجاز نوعي مرکّب خواني نيست؟"
      },
      {
        "text": "ای دل بیا که ما به پناهِ خدا رویم / زآنچ آستینِ کوته و دستِ دراز کرد",
        "explanation": "معنی بیت: دلا بشتاب تا از کردار ناروا و گفتار ناهنجار کوته آستین به خداوند پناهنده شویم و از او حمایت جوییم.\n\nمعنی واژگان: اي دل: اي عزيز من/ به پناه خدا رويم: در سايه ي حمايت خدا درآييم/ آستين کوتاه: در لباس هاي قديم و مردانه ي ايران، آستين بلند نشانه ي تَعَيُّن و اشرافيت و ظلم و تعدّي و تجاوز و آستين کوتاه برعکس نشانه ي مردمي بودن و بيريايي و صداقت داشتن بوده و معمولاً صوفيان حقيقي از اين نوع لباس مي پوشيدند، اما صوفيان ريايي هم از اين نوع لباس مي پوشيدند/ دست دراز: يعني ظلم و ستم و بي حقيقتي و طمع به مال و جاه مردم و از اين موضوع حافظ ما را به پناه خدا مي برد."
      },
      {
        "text": "صنعت مَکُن که هر که محبت نه راست باخت / عشقش به روی دل درِ معنی فراز کرد",
        "explanation": "معنی بیت: تزویر و ریا و تصنع مکن که عشق راستین بر روی آنکه در دوستاری پاکباز نیست،  در سرای حقیقت را بر بست و وی را به عالم معنی راه نداد.\n\nمعنی واژگان: صنعت مکن: حيله گري و ظاهرسازي مکن/ محبت باختن: عشق و عاشقي کردن، عشقبازي کردن/ نه راست: با ناراستي و نادرستي/ عشقش به روي دل: عشق بر روي دل او/ در معني: باب معنويت، در اصلي عشق و عاشقي/ فراز کرد: بست"
      },
      {
        "text": "فردا که پیشگاهِ حقیقت شود پدید / شرمنده رَهرُوی، که عمل بر مجاز کرد",
        "explanation": "معنی بیت: فردای قیامت که حق و راستی بر صدر مجلس داوری نشیند و نهان دلها آشکار شود، شرمسار سالکی است که رفتار وی آلودة ریا و خلاف حقیقت باشد.\n\nمعنی واژگان: پيشگاه حقيقت: بارگاه سلطان حقيقت/ رهرو: سالک، سالک طريق عشق/ مجاز: ضدّ حقيقت."
      },
      {
        "text": "ای کبک خوش خُرام کجا می‌روی؟ بایست / غَرِّه مشو که گربهٔ زاهد نماز کرد",
        "explanation": "معنی بیت: ای کبک که نازان می روی، درنگ کن و فریب گربة زاهد را که نماز میگزارد مخور که این همچنان دشمن جانشکار تست.\n\nمعنی واژگان: کبک خوش خرام: کبکي که راه رفتنش زيباست/ اشاره است به انسان ساده و صميمي و خوش باور/ غرّه مشو: گول مخور، فريفته مشو/ گربه ي زاهد: تعبيرات زيادي براي اين ترکيب در شرحهاي مختلف حافظ هست که هيچ کدام قابل اعتنا نيست، بلکه در مقابل کبک دشمن او گربه در شعر آمده است و چون دأبِ حافظ ضديت با زاهد و عابد رياکار است صفت زاهد براي گربه آمده است، البته گوشه ي چشمي در اين بيت به گربه ي مُتَعَبِّد در کليله و دمنه هم هست."
      },
      {
        "text": "حافظ مکن ملامتِ رندان که در ازل / ما را خدا ز زهدِ ریا بی‌نیاز کرد",
        "explanation": "معنی بیت: ای حافظ، به سرزنش قلندران وارسته مپرداز که خداوند ما را از روز نخست که به پروردگاری وی ایمان آوردیم، از این گونه پارسایی ریاکارانه که بقصد فریب مردم ساده دل است، بی نیاز ساخت.\n\nمعنی واژگان: ملامت: سرزنش/ رندان: کساني که ظاهري نادرست و باطني باخدا دارند و از لحظه هاي عمر خويش براي رسيدن به حق و حقيقت استفاده مي کنند/ ازل: روز الست، روز آغاز و خلقت/ زهد ريا: تقواي توأم با تظاهر و خودنمايي."
      }
    ]
  },
  {
    "title": "غزل شماره ۱۳۴ حافظ",
    "verses": [
      {
        "text": "بلبلی خونِ دلی خورد و گلی حاصل کرد / بادِ غیرت به صدش خار پریشان‌دل کرد",
        "explanation": "معنی بیت: بلبلی رنج بسیار کشید و گلی بدست آورد. تندباد قهر و رشک روزگار با نیش صد خار محنت دل او را خسته و مشوش کرد؛ گویا حافظ این غزل را در مرثیة فرزند ناکام خود ساخته است.\n\nمعنی واژگان:بلبل: يکي به معني حقيقي آن است، و ديگري استعاره است براي شاعر يعني حافظ/ خون دل خوردن: رنج و زحمت کشيدن/ گل: يکي به معني حقيقي خود يعني گل سرخ، و ديگري استعاره است از فرزند شاعر که در نوجواني ناکام از جهان رفته است و اين غزل را حافظ در مرگ او سروده است/ حاصل کرد: به دست آورد، پرورش داد/  باد غيرت: غيرت در اينجا مقصود غيرت حق است که دلبندي شاعر به فرزند را برنتابيده است و فرزند را از دست او گرفته است/ صد: علامت کثرت/ خار: مقصود رنج و مصيبت است/ پريشان دل: ناراحت و غصه دار/ استعمال ترکيب پريشان دل بسيار ظريف و زيرکانه است يکي اشاره به پريشان شدن گل با باد است ولي قسمت دوم ترکيب نشان مي دهد که اين پريشان دلي مربوط به بلبل است"
      },
      {
        "text": "طوطیی را به خیالِ شکری دل‌خوش بود / ناگَهَش سیلِ فنا نقشِ اَمَل، باطل کرد",
        "explanation": "معنی بیت: دل طوطی ای به تصور رسیدن به شکر شاد بود، ناگهان سیل نیستی نقش آرزوی وی را ناچیز کرد.\n\nمعنی واژگان: شکر: يکي از خوراکهاي دلپذير طوطي شکر است / نقش امل: تصوير آرزو/ باطل کرد: از ميان برد."
      },
      {
        "text": "قُرَّةُ الْعینِ من آن میوهٔ دل یادش باد / که چه آسان بشد و کارِ مرا مشکل کرد",
        "explanation": "معنی بیت: نور چشم من ثمرة دلم خاطره اش فراموش مباد که سخت آسان بسرای جاوید رفت و به راحت رسید و مرا گرفتار رنج جدایی ساخت.\n\nمعنی واژگان: قرة العين: نور چشم/ ميوه ي دل: ثمره ي دل و جان/ يادش باد: يادش به خير باد/ بشد: رفت، از دست رفت."
      },
      {
        "text": "ساروان بارِ من افتاد، خدا را مددی / که امیدِ کَرَمَم همرهِ این مَحمِل کرد",
        "explanation": "معنی بیت: ای نگاهبان کاروان بارم بر زمین افتاد، برای رضای خدا مرا یاری کن، چه امید کرم و بزرگواری تو مرا با این کاروان، همسفر کرد؛سعدی گوید:\n\nیار بار افتاده را در کاروان بگذاشتند\n\nبیوفا یاران و بر بستند بار خویش را\n\nمعنی واژگان: ساروان: ساربان، راهنماي کاروان/ مدد: کمک/ کرم: بخشش و بزرگواري/ محمل: کجاوه"
      },
      {
        "text": "رویِ خاکیّ و نمِ چشمِ مرا خوار مدار / چرخ فیروزه طرب‌خانه از این کَهگِل کرد",
        "explanation": "معنی بیت: در چهرة غبار آلوده و اشک دیدة من بخواری منگر که فلک لاجوردی خانة شادی را در آسمان از این کاهگل که از نم چشم و گرد رخسار منست، ساخته است.\n\nمعنی واژگان: روي خاکي: چهره ي گردآلود/ نم چشم: اشک/ خوار مدار: حقير مشمار/چرخ فيروزه: فلک آبي رنگ/ طربخانه: خانه ي شادي و مجلس شادماني/ کهگل: کاه گل، يکي از مصالح ساختماني در زمان قديم، براي ساختن خانه."
      },
      {
        "text": "آه و فریاد که از چشمِ حسودِ مهِ چرخ / در لحد، ماهِ کمان‌ابرویِ من منزل کرد",
        "explanation": "معنی بیت: دریغ و درد که از چشم زخم و آسیب ماه فلک مه رخسار هلال ابروی من در نهانخانه خاک نهان گردید و جای گزید.\n\nمعنی واژگان: آه: نشانه ي افسوس است/ فرياد: نشانه ي اعتراض است/ از چشم: از چشم زخم/ حسود: رشک برنده، حاسد (البته در بيت حسود صفت چشم است و معني حقيقي اين است که از چشم زخم حسودانه ي ماه فلک)/ چرخ: فلک/ لحد :(که در عربي لَحد تلفظ مي شود)، قسمت تنگ قبر و اصطلاحاً به کلّ قبر گفته مي شود/ ماه کمان ابرو: مقصود فرزند زيبا و کمان ابروي شاعر است."
      },
      {
        "text": "نزدی شاه‌رخ و فوت شد امکان حافظ / چه کنم؟ بازی ایام مرا غافل کرد",
        "explanation": "معنی بیت: ای حافظ، با کشت دادن بحریف رخ او را در بازی نزدی و مجال از دست رفت، چه می توان کرد نیرنگ روزگار مرا بغفلت و بیخبری گرفتار ساخت؛ در این بیت صنعت التفات از مخاطب(نزدی) بمتکلم (چکنم) مراعات شده و مرجع هر دو ضمیر حافظ است.\n\nمعنی واژگان: شاه رخ زدن: از موقعيت استفاده کردن (اصطلاح بازي شطرنج)/ فوت شدن امکان: از دست رفتن امکانات/ بازي: اشاره است به بازي شطرنج، با معني اصلي که بازي روزگار براي بي خبر نگاه داشتن بشر است/ غافل: بيخبر، عافلگير"
      }
    ]
  },
  {
    "title": "غزل شماره ۱۳۵ حافظ",
    "verses": [
      {
        "text": "چو باد، عزمِ سرِ کویِ یار خواهم کرد / نفس به بویِ خوشش مُشکبار خواهم کرد",
        "explanation": "معنی بیت: هم چون باد به کوي معشوق خواهم رفت و نفس خود را با بوي خوش او عطرآگين خواهم نمود.\n\nمحصول بيت ــ مثل باد به سر كوى يار گذرى خواهم كرد و نفسم را از بوى خوش او مشكبار خواهم كرد.\n\nمعنی واژگان: عزم خواهم کرد: قصد خواهم کرد/ مشکبار: معطّر، عطرآگين/ در اين بيت شاعر به جاي باد صبا که قاصد است خود به سراغ معشوق مي رود و چون باد صبا با بوي دلپذير يار معطر مي شود – «نفس باد صبا مشک فشان خواهد شد»، اکنون نفس شاعر با بوي خوش معشوق عطرآگين مي شود"
      },
      {
        "text": "به هرزه بی می و معشوق عمر می‌گذرد / بِطالتم بس از امروز کار خواهم کرد",
        "explanation": "معنی بیت: زندگی بی باده و یار بیهوده از دست میرود و بیکاری و معطل ماندن بیش ازین مصلحت نیست، از امروز بکار می و معشوق میپردازم.\n\nمعنی واژگان: به هرزه: به بطالت، به بيکارگي/ بس: کافي است/ کار: مقصود پرداختن به مي و معشوق است/ بطالت:  بیکارگی و معطل ماندن و هزل."
      },
      {
        "text": "هر آبروی که اندوختم ز دانش و دین / نثارِ خاکِ رهِ آن نگار خواهم کرد",
        "explanation": "معنی بیت: هر آبرو و اعتباري که از علم و دين حاصل کردم، بر خاک راه آن معشوق زيبا نثار خواهم کرد.\n\nمحصول بيت ــ هر آبروئى كه از راه علم و دين به\u200Cدست آورده\u200Cام. شايسته است كه نثار خاك راه آن نگار كنم يعنى بذل خاك پايش نمايم.\n\nمعنی واژگان: آب روي: حيثيت و ارزش انساني، با توجه به کلمه ي «آب» در اين ترکيب/ نثار کردن: به پاي کسي ريختن/ خاک ره: جاي قدم گذاشتن (يار)/ نگار: معشوق و يار زيبا"
      },
      {
        "text": "چو شمعِ صبحدمم شد ز مهر او روشن / که عمر در سر این کار و بار خواهم کرد",
        "explanation": "معنی بیت: از عشق وی چون شمع فلک یا خورشید بامدادی بر من آشکار و روشن گشت که زندگانی من در این مشغله صرف خواهد شد.\n\nمعنی واژگان: شمع صبحدم: شمعي که از سر شب تا صبح سوخته است و اکنون موقع طلوع آفتاب است و ديگر به او احتياجي نيست/ مهر: يکي به معني عشق است و ديگر به معني خورشيد که ارتباط دارد با شمع صبحدم و کلمه ي روشن/ روشن: يکي به معني متضاد تاريک، و ديگري به معني واضح/ در سر اين کار و بار: در راه اين عشق و عاشقي ،مشغله."
      },
      {
        "text": "به یادِ چشم تو خود را خراب خواهم ساخت / بنایِ عهدِ قدیم استوار خواهم کرد",
        "explanation": "معنی بیت: با خاطره ای که از چشم مست تو دارم، بنیاد خودپرستی را ویران خواهم کرد و پیمان دیرینه را که در ازل با تو بستم با جانبازی محکم و پایدار خواهم ساخت.\n\nمعنی واژگان: خراب: مست و بي خويشتن/ بنا: پايه و بنيان/ عهد: پيمان/ استوار: محکم و پايدار"
      },
      {
        "text": "صبا کجاست؟ که این جانِ خون گرفته چو گُل / فدای نَکهَتِ گیسویِ یار خواهم کرد",
        "explanation": "معنی بیت: باد بهاری کجا رفت تا جان بخون آغشته را که بسرخی گل است فدای بوی دلپذیری کنم که صبا از سر زلف یار میآورد.\n\nمعنی واژگان: صبا: بادي که از شمال يا مشرق مي وزد و پيام آور عاشقان است/ خون گرفته: يکي به معني غصه دار و پر از خون جگر ،ديگري بي رمق و ناتوان و با اشاره به گلي که گلاب آن را گرفته باشند، سه ديگر خونين از نظر رنگ (مانند گل سرخ)/ ضمناً ترکيب «چو گل» مي تواند طور ديگري تعبير شود، يعني جان خود را فداي نکهت گيسوي يار مي کنم همان گونه که گل اين کار را مي کند/ نکهت: بوي خوش."
      },
      {
        "text": "نفاق و زَرق نبخشد صفایِ دل حافظ / طریقِ رندی و عشق اختیار خواهم کرد",
        "explanation": "معنی بیت: اي حافظ، ريا و دورويي سبب صفاي دل انسان نمي شود؛ پس روش رندي و عشق را برخواهم گزيد.\n\nمحصول بيت ــ اى حافظ نفاق و ريا به دل صفا نمى\u200Cبخشد. از اين به بعد طريق عشق و رندى اختيار خواهم كرد.\n\nمعنی واژگان: نفاق: دورويي/ زرق: نيرنگ و ريا/ صفا: پاکي و خلوص/ طريق: راه، روش/ رندي: ظاهر نادرست و باطني با خدا داشتن و از دقايق عمر براي رسيدن به حق و حقيقت استفاده کردن/رند بودن، و در حالت و هیأت و افکار و عقاید چون رندان بودن؛ رند در اصطلاح متصوفان عرفا بمعنی کسی است که جمیع کثرات و تعینات وجوبی ظاهری و امکانی و صفات و اعیان از خود دور کرده و سرافراز عالم و آدم است که مرتبت هیچ مخلوقی بمرتبت رفیع او نمی رسد؛ آنکه با تیز بینی و ذکاوت خاص مرائیان و سالوسان را چنانکه هستند بشناسد نه چون مردم عامی؛ بر گروهی می گویند که بی قید و لاابالی بوده باشند و رندان، مجردان و صافان و بیعلاقگان را گویند ( نقل باختصار از لغت نامة دهخدا)"
      }
    ]
  },
  {
    "title": "غزل شماره ۱۳۶ حافظ",
    "verses": [
      {
        "text": "دست در حلقهٔ آن زلفِ دوتا نتوان کرد / تکیه بر عهدِ تو و بادِ صبا نتوان کرد",
        "explanation": "معنی بیت: دست ما بچنبر آن گیسوی شکن برشکن و خم یافته نتواند رسید، بر پیمان تو و باد بهاری اعتماد نشاید، مقصود آنست که عهد تو چون باد صبا ثبات و قراری ندارد.\n\nمعنی واژگان:حلقه: پيچ و تاب زلف/ زلف دوتا: زلف خميده، زلف پرپيچ و تاب، گيسويي که در دو طرف چهره ي معشوق قرار دارد/ تکيه کردن: اعتماد کردن/ عهد: پيمان، قرار/ باد صبا: بادي که از شمال يا مشرق مي وزد و پيام آور و پيامبر عاشقان است/ اشاره اي دارد به يکي از ابيات منسوب به علي عليه السلام: دَع ذِکرَهُنَّ فَما لَهُنَّ وَفاءُ- ريحُ الصّبا و عُهُودُهُنَّ سِواءِ (از زيبارويان ياد مکن که در آنها وفاداري نيست. باد صبا و پيمانهاي آنان يکسان است)"
      },
      {
        "text": "آن‌چه سعی است، من اندر طلبت بنمایم / این قَدَر هست که تغییرِ قضا نتوان کرد",
        "explanation": "معنی بیت: هر کوششی که باشد برای رسیدن به وصال تو خواهم کرد، اما این مقدار مسلم است که احکام کلی آسمان(مانند حکم مرگ و زندگی) تغییر پذیر نتواند بود و بر همه یکسان جاری میگردد.\n\nمعنی واژگان:سعي: کوشش/ طلب: جستجو، خواستن/ اين قدر هست: آنچه مسلم است با اشاره به قدر که اجراي حکم خدايي (= قضا) است/ قضا: حکم خدايي"
      },
      {
        "text": "دامنِ دوست به صد خونِ دل افتاد به دست / به فُسوسی که کُنَد خصم، رها نتوان کرد",
        "explanation": "معنی بیت: با رنج بسيار دست ما به دامن دوست رسيد و آن را با تمسخر و سرزنش دشمن رها نمي کنيم.\n\nمحصول بيت ــ دامن وصل دوست با صد خون دل يعنى با صد گونه مشقت به\u200Cدست افتاد. پس در اثر ظلم خصم يعنى رقيب نمى\u200Cشود از دست رها كرد. يعنى وقتى دامن وصال دوست به\u200Cدست آمده ديگر با جفاى رقيب نمى\u200Cشود آن را ترك كرد. زيرا با آسانى كه به\u200Cدست نيامده بلكه با سعى و جديت و صد خون جگر به\u200Cدست آمده است.\n\nمعنی واژگان: خون دل: غم و غصه و اندوه و رنج/ فسوس: مخفف افسوس؛ استهزا و ريشخند، جور و جفا/ خصم: دشمن، رقيب (به معني امروزي)"
      },
      {
        "text": "عارضش را به مَثَل ماهِ فلک نتوان گفت / نسبتِ دوست به هر بی سر و پا نتوان کرد",
        "explanation": "معنی بیت: چهرة وی را همتای ماه آسمان نتوان خواند، چه جمال یار والاتر از آنست که با هر خوار و زبونی سنجیده شود.\n\nمعنی واژگان: عارض: صورت، چهره/ به مثل: براي مثال، مثلاً/ بي سر و پا: يکي به معني فرد بي ارزش و پست و ديگري آنچه سر و پا ندارد مثلاً ماه که مدوّر است يعني نه سري دارد و نه پايي."
      },
      {
        "text": "سرو بالایِ من آنگه که درآید به سَماع / چه محل جامهٔ جان را که قبا نتوان کرد",
        "explanation": "معنی بیت: آن زمان که یار سهی قامتم دست افشانی و پای کوبی آغازد پیراهن جان چه قدر و بهایی دارد که آن را از وجد چاک چاک نمیکنی، مقصود آنکه باید جامة جان را در حال سماع دوست چاک زد و پاره کرد.\n\nمعنی واژگان: سرو بالا: معشوقي که قدش چون سرو بلند و موزون است/ سماع: رقص و آواز و پايکوبي، رسمي در ادب صوفيان، در اين ادب صوفيانه گاهي صوفيان که به هيجان مي آمدند جامه ي خود را از گريبان به پايين مي دريدند و اين عمل را جامه قبا کردن مي گفتند، زيرا قبا جامه اي است که جلو آن باز است و با دکمه هايي بسته مي شود/ چه محل: محلي ندارد، جايگاهي ندارد، ارزشي ندارد."
      },
      {
        "text": "نظرِ پاک توانَد رخِ جانان دیدن / که در آیینه نظر جز به صفا نتوان کرد",
        "explanation": "معنی بیت: چشمی که از آلایش دور باشد شایستة دیدار چهرة یارست، چه در آیینة رخسار جانان جز با صفای دل و پاکی جان نگاه نتوان کرد.\n\nمعنی واژگان: مقصود از اين نظر پاک: نظر دل است نه نظر عاشق/ جانان: معشوق/ صفا: صاف و بي غبار و کدورت."
      },
      {
        "text": "مشکلِ عشق نه در حوصلهٔ دانشِ ماست / حلِّ این نکته بدین فکرِ خطا نتوان کرد",
        "explanation": "معنی بیت: مسئلة دشوار عشق از وسع و تاب علم محدود ما افزون است حل این مشکل با اندیشة ناصواب ما امکان پذیر نتواند بود.\n\nمعنی واژگان: حوصله: در اصل چينه دان مرغ است، اما معني دوم آن حيطه فکري و قدرت انديشه است."
      },
      {
        "text": "غیرتم کُشت که محبوبِ جهانی، لیکن / روز و شب عربده با خلقِ خدا نتوان کرد",
        "explanation": "معنی بیت: رشک عاشقانه مرا هلاک کرد که ترا همة جهانیان دوست دارند. اما چه کنم که برای فرو نشاندن آتش غیرت نمیتوان با یکایک آفریدگان خدا به ستیزه برخاست.\n\nمعنی واژگان: غيرت: احساس بيگانگي معشوق با عاشق از ديدگاه عاشق، حميّت/ محبوب: معشوق، مورد حبّ و دوستي/ عربده کردن: نزاع و جنگ و دعوا کردن/ جهان و خلق خدا: جهانيان"
      },
      {
        "text": "من چه گویم؟ که تو را نازکیِ طبعِ لطیف / تا به حَدّیست که آهسته دعا نتوان کرد",
        "explanation": "معنی بیت: سخنی بر زبان نمی آورم، چه لطافت طبع نازک تو چندان است که تحمل شنیدن دعای آهسته مرا نداری تا چه رسد بسر گذشت من.\n\nمعنی واژگان:طبع لطيف: سرشت بالطافت و ظرافت/ تا به حدّي است: به اندازه اي است."
      },
      {
        "text": "بجز ابرویِ تو محرابِ دل حافظ نیست / طاعتِ غیر تو در مذهبِ ما نتوان کرد",
        "explanation": "معنی بیت: قبلة دل حافظ تنها محراب ابروی هلالی تست، در آیین ما عاشقان بکاری جز پرستش محبوب نشاید پرداخت\n\nمعنی واژگان: محراب: جايگاه عبادت در مساجد که شعرا ابروي يار را به خميدگي بالاي آن تشبيه مي کنند/ مذهب: مقصود مذهب رندي و عاشقي است."
      }
    ]
  },
  {
    "title": "غزل شماره ۱۳۷ حافظ",
    "verses": [
      {
        "text": "دل از من بُرد و روی از من نهان کرد / خدا را با که این بازی توان کرد",
        "explanation": "معنی بیت: دل را ربود و از دیده ام پنهان گشت، برای خدا انصاف دهید که با کدام کس در قمار عشق چنین بازی کنند.\n\n معنی واژگان: دل از من برد: مرا عاشق خود ساخت/ خدا را: غالب اوقات در ديوان حافظ ترکيب «خدا را» به جاي خدايا به کار مي رود/ باید فعل انصاف دهید را در تقدیر گرفت /بازي کردن: رفتاري کردن که بيشتر به بازي شباهت دارد"
      },
      {
        "text": "شب تنهاییَم در قصدِ جان بود / خیالش لطف‌هایِ بی‌کران کرد",
        "explanation": "معنی بیت: شام هجران میخواست بر من شبیخون زند ولی نقش خیال یار در این گیرودار بی اندازه مهربانی کرد و بمدد من آمد.\n\nمعنی واژگان: در قصد جان بود: مي خواست جان مرا بگيرد، فاعل آن شب تنهايي است/ لطفهاي بيکران: مهربانيها و مرحتمهاي بي اندازه و بي پايان/شب تنهایی: شام هجران"
      },
      {
        "text": "چرا چون لاله خونین دل نباشم؟ / که با ما نرگسِ او سر گران کرد",
        "explanation": "معنی بیت: چرا چون لاله داغدار و دل خون نباشم، در حالي که چشم مست و زيباي يار نسبت به من بي اعتنا و سرسنگين است؟\n\nمحصول بيت ــ چرا چون لاله خونين دل نباشم يعنى دل خون نباشم كه چشم جانان به ما سر گران كرد. يعنى به ما التفات نكرد. خلاصه شكايت از استغناء جانان است.معنی واژگان: لاله: چون وسط لاله سرخ و يا سرخ تر از بقيه ي قسمتهاي آن است اين قسمت را دل لاله و سرخي آن را به خونين بودن تعبير مي کنند/ و خونين دل: معني ديگرش غصه دار بودن است/سرگران کردن: بي اعتنايي کردن، سرسنگين بودن"
      },
      {
        "text": "که را گویم که با این دردِ جان‌سوز؟ / طبیبم قصدِ جانِ ناتوان کرد",
        "explanation": "معنی بیت: با هیچکس نمیتوان گفت که با وجود رنج جانکاه عشق طبیب دل من بجای آنکه به درمانم بپردازد، خود دشمن جانم گشت.معنی واژگان: درد جانسوز: درد عشق که جان مرا مي سوزاند/ قصد جان کردن: به فکر نابودي بودن"
      },
      {
        "text": "بدان سان سوخت چون شمعم که بر من / صُراحی گریه و بَربَط فغان کرد",
        "explanation": "معنی بیت: بدان گونه معشوق مرا شمع سان در غم جدائی گداخت که شیشة می بر حالم گریست و بربط نالید؛ بمبالغه مقصود آنست که حالم چنان زار شد که جمادات هم بر من گریستند تا چه رسد بجانداران.\n\nمعنی واژگان: بدانسان: به طوري، به گونه اي/ سوخت: سوزاند/ چون شمعم: مانند شمع مرا/ صراحي: شيشه ي شراب که گردني باريک دارد و گريه ي او ريخته شدن شراب از داخل آن است/ بربط: نام سازي مانند طنبور که کاسه اي بزرگ و دسته اي کوتاه دارد."
      },
      {
        "text": "صبا گر چاره داری وقت، وقت است / که دردِ اشتیاقم قصدِ جان کرد",
        "explanation": "معنی بیت: ای باد بهاری، ای پیام آور عاشقان، اگر چاره ای می شناسی اینک وقت فرصت و هنگام مناسب است، چه رنج آرزومندی بدیدار یار در کار کشتن منست.\n\nمعنی واژگان: صبا: بادي که از شمال يا مشرق مي وزد و پيام بر و پيام آور عاشقان است/ وقت وقت است: بهترين موقع است/ اشتياق: عشق در زمان دوري از معشوق/ قصد جان کرد: خواست که بکشد/وقت وقت: وقت مناسب"
      },
      {
        "text": "میان مهربانان کی توان گفت؟ / که یارِ ما چُنین گفت و چُنان کرد",
        "explanation": "معنی بیت: در جمع عاشقان نمیتوان گفت که معشوق ما به زبان پیمان بست ولی بعهد خود وفا نکرد.\n\nمعنی واژگان: مهربانان: کساني که با مهر و دوستي سر و کار دارند"
      },
      {
        "text": "عدو با جانِ حافظ آن نکردی / که تیرِ چشمِ آن ابروکمان کرد",
        "explanation": "معنی بیت: چنان زخمی که ناوک نگاه یار کمان ابرو بر دل حافظ زد، دشمن جانستان هم نمیتوانست زدن\n\nمعنی واژگان: عدو: دشمن/ تير چشم: نگاه دلدوز/ ابروکمان: معشوقي که ابرويش همچون کمان است"
      }
    ]
  },
  {
    "title": "غزل شماره ۱۳۸ حافظ",
    "verses": [
      {
        "text": "یاد باد آن که ز ما وقتِ سفر یاد نکرد / به وداعی دلِ غمدیدهٔ ما شاد نکرد",
        "explanation": "معنی بیت: يادش به خير باد آن کسي که به هنگام سفر يادي از ما نکرد و با يک خداحافظي، دل غمگين ما را شاد ننمود.\n\nمحصول بيت ــ از خاطرها محو نگردد آن\u200Cكه جانان هنگام سفر از ما ياد نكرد و با يك وداع دل غم\u200Cديده ما را شاد نكرد. يعنى هرگز فراموش نمى\u200Cشود آن حالى كه جانان هنگام مسافرت يادى از ما نكرد و با يك وداع دل غم\u200Cديده ما را خوش\u200Cحال نكرد. خلاصه آن حال را فراموش نمى\u200Cكنيم. از فحواى اين بيت چنين معلوم مى\u200Cشود كه جانان خواجه و يا يكى از احباب هنگام سفر از خواجه وداع نكرده است.\n\nمعنی واژگان:ياد باد: يادش به خير باد/ وداع: خداحافظي."
      },
      {
        "text": "آن جوانبخت که می‌زد رقمِ خیر و قبول / بندهٔ پیر ندانم ز چه آزاد نکرد",
        "explanation": "معنی بیت: یار نیکبختی که جانب دلها نگاه می داشت و بر آنها نشان خوبی و مهر پذیرش می نهاد، نمیدانم این بندة دیرینه سال را چرا از بند محنت رهایی نمی بخشد\n\nمعنی واژگان: جوان بخت: خوش بخت/ مي زد رقم خير و قبول: معمولاً در زير سند تقاضاي آزادي بردگان صاحب برده مي نوشت «خير» يعني کاري نيک است و «قبول» يعني مورد موافقت من است/ بنابراين مي زد رقم خير و قبول يعني بندگان را آزاد مي کرد/ بنده ي پير: مقصود خود شاعر يا عاشق است/ آزاد: در زمان قديم رسم برده داري در دنيا و در ايران وجود داشته و يکي از کارهاي نيک و حسنه دار آزاد کردن بنده بوده است و مقصود در اين بيت آزادي عاشق يعني وصال است."
      },
      {
        "text": "کاغذین جامه به خوناب بشویم که فلک / رهنمونیم به پایِ عَلَمِ داد نکرد",
        "explanation": "معنی بیت: پیراهن کاغذین دادخواهی را با اشک خونین شستشو دهم،چه سپهر گردنده مرا به آن جایگاه که لوای عدل یا درفش داد افراشته است،رهبری نکردتا داد خود بستانم\n\nمعنی واژگان:کاغذين جامه: در زمان قديم چنين رسم بوده است که مظلومان جامه اي کاغذي مي پوشيده اند و شکايت خود را بر روي آن جامه ي کاغذي مي نوشته اند و در زير درفشي مي ايستادند که به آن علم داد يعني درفش عدل مي گفتند و اين علم داد در مسير پادشاه بوده است و وقتي پادشاه از آنجا عبور مي کرده دستور رسيدگي به کار آن مظلوم مي داده است/ خوناب: سرشک، اشک خونين/ شستن کاغذين جامه: يعني محو کردن نوشته هاي آن شکايت/ ره نموني: راه نمايي/ در اينجا معشوق به مثابه ي پادشاه است و کاغذين جامه ي عاشق شکايت نامه ي اوست و علم داد مسير حرکت معشوق است که فلک عاشق را به سوي آن مسير راهنمايي نکرده است."
      },
      {
        "text": "دل به امّیدِ صدایی که مگر در تو رسد / ناله‌ها کرد در این کوه که فرهاد نکرد",
        "explanation": "معنی بیت: دل من به اميد آنکه صدايش به تو برسد، در اين کوه ناله ها کرد که فرهاد کوه کن هم نکرد.\n\nمحصول بيت ــ دل به اميد صدائى كه بلكه آن صدا به تو برسد در اين كوه دنيا ناله\u200Cها كرد كه فرهاد در كوه بيستون نكرد. يعنى گفت به اميد اين\u200Cكه شايد صدايم به تو برسد به قدرى بلند فرياد و فغان كرد كه حتى فرهاد نكرد.\n\nمعنی واژگان: صدا: انعکاس صوت، پژواک/ مگر: شايد/ در تو رسد: به گوش تو رسد/ فرهاد: عاشق شيرين همسر خسروپرويز که به دستور شيرين به کوه کني پرداخت و در حين کندن کوه به جهت عشق شيرين مي ناليد."
      },
      {
        "text": "سایه تا بازگرفتی ز چمن مرغِ سحر / آشیان در شِکَنِ طُرِّهٔ شمشاد نکرد",
        "explanation": "معنی بیت: تا سایۀ مهرخود را از سرگلزار برداشتی،بلبل یا مرغ سحری هم دیگر درچین زلف شمشاد آشیان نگرفت،چه دانست که چمن بی حضور تو صفائی ندارد.\n\nمعنی واژگان: سايه باز گرفتن: قدم در آنجا نگذاشتن/ چمن: باغ/ مرغ سحر: بلبل/ آشيان کردن: اقامت گزيدن/ شکن: پيچ و تاب/ طرّه: موي پيشاني و توسّعاً به معني زلف/ شمشاد: درختي است از تيره ي صنوبر که بر دو نوع است نوعي از آن بلند است که معمولاً قد معشوق را به آن تشبيه مي کنند و نوع ديگر آن به گونه اي است که زلف را به آن تشبيه مي کنند/ در اينجا حافظ ايهامي ايجاد کرده است به اين معني که در ارتباط با «سايه»، شمشاد معني اول را مي دهد و در ارتباط با «شکن طرّه»، شمشاد معني دوم را"
      },
      {
        "text": "شاید ار پیکِ صبا، از تو بیاموزد کار / زان که چالاکتر از این حرکت باد نکرد",
        "explanation": "معنی بیت: ای یارشایسته است که قاصد صبا گرم پوئی را از تو فراگیرد،چه باد هم به این شتاب که تو از بر ما دور شدی،نتواند شتافت.\n\nمعنی واژگان: شايد: شايسته است/ پيک: قاصد/ صبا: بادي که از طرف شمال يا مشرق مي وزد و پيام آور و پيام بر عاشقان است/ چالاکتر: شتابنده تر، سريع تر."
      },
      {
        "text": "کِلْکِ مَشّاطِهٔ صُنعَش نَکِشد نقشِ مراد / هر که اقرار بدین حُسنِ خداداد نکرد",
        "explanation": "معنی بیت: آن که به جمال خداآفریدۀ تو معترف نشود،خامۀ آرایشگر هستی آرزوی وی نقش نبندد و به کام دلش نرساند.\n\nمعنی واژگان:کلک: قلم/ مشاطّه ي صنع: خداوندي که با هنر آفرينش خود جهان را زيبا مي کند/ نکشد نقش مراد: به آرزوهايش نرساند/ اقرار کردن: اعتراف کردن/ حسن خداداد: زيبايي خداداده"
      },
      {
        "text": "مطربا پرده بگردان و بزن راهِ عراق / که بدین راه بشد یار و ز ما یاد نکرد",
        "explanation": "معنی بیت: ای رامشگر،دستگاهی را که می نواختی،تغییر بده و نغمۀ عراق را بنواز،چه یار من به سوی عراق رفت و از دلشدگان یاد نیاورد.\n\nمعنی واژگان: مطرب: رامشگر/پرده گرداندن: هر لحن از پرده اي آغاز مي شود و در پرده هايي گردش مي کند و سرانجام روي پرده ي نخستين پايان مي پذيرد/ راه عراق: مقام عراق، مقام نهم از دوازده مقام اصلي موسيقي بوده است/ بشد: برفت."
      },
      {
        "text": "غزلیاتِ عراقیست سرودِ حافظ / که شنید این رهِ دلسوز که فریاد نکرد",
        "explanation": "معنی بیت: سخن شورانگیز حافظ چامه های دلپذیر عراقی است کیست که این نغمه های جان سوز را بشنود وخروش ازجانش برنیاید؟\n\nمعنی واژگان: غزليات عراقي: غزلهايي مربوط به عراق و مسافرت يار به عراق/ بعضي اين عراقي را فخرالدين ابراهيم همداني متخلص به عراقي شاعر قرن هفتم مي دانند که درست نيست و اگر توجه شود در بيت قبل سخن از راه عراق بود که شاه شجاع به آنجا سفر کرده است و حافظ اين غزل را به جهت اين مسافرت سروده است و اکنون راجع به عراق و مسافرت شاه شجاع به آن سامان غزل مي سرايد علامه قزويني هم در فهرست اعلام حافظ از عراقي نامي نبرده است، دو تعبير ديگر هم هست: يکي غزلياتي به سبک عراقي و ديگري غزليات خطّه ي عراق عجم در برابر تغزّلات شعراي خراساني/ ره: مخفف راه، اصطلاحي موسيقايي است به معني نغمه و لحن."
      }
    ]
  },
  {
    "title": "غزل شماره ۱۳۹ حافظ",
    "verses": [
      {
        "text": "رو بر رَهَش نهادم و بر من گذر نکرد / صد لطف چشم داشتم و یک نظر نکرد",
        "explanation": "معنی بیت: خاک راه معشوق گشتم، ولي او بر من گذر نکرد و از او انتظار صد لطف داشتم، امّا او عنايت و توجّهي هم نکرد.\n\nمحصول بيت ــ اين غزل خواجه نظيره غزل سابق است. همين است كه از لحاظ وزن و قافيه با آن برابر است. خواجه مى\u200Cفرمايد: رو بر راه آن جانان نهادم. يعنى بر سر راه آن جانان رويم را به خاك گذاشتم. خلاصه در راهش با تواضع و تذلل منتظرش شدم. اما بر من گذر نكرد يعنى از روى من عبور نكرد و اميد صد گونه لطف از او داشتم در حالى\u200Cكه نه يك نظر كرد و نه التفاتم نمود، حاصل معنى شكايت از كمال ترفع و استغناى جانان است.\n\nمعنی واژگان:رو بر رهش نهادم: به طرف راهي که از آن راه عبور مي کرد رفتم/ چشم داشتم: انتظار داشتم/ نظر: نگاه مهرآمیز"
      },
      {
        "text": "سیلِ سرشک ما ز دلش کین به در نَبُرد / در سنگِ خاره قطرهٔ باران اثر نکرد",
        "explanation": "معنی بیت: اشک سیل آسای ما نقش دشمنی را از دل وی نسترد، بلی در سنگ خارا دانة باران تأثیری ندارد؛ در مصراع دوم بصورت تشبیه مضمر دل بسنگ خارا در اثر ناپذیری و اشک بقطرة باران در نرمی و لطافت تشبیه شده است.\n\nمعنی واژگان: کين: دشمني، کينه، بغض/ سنگ خاره: سنگ سخت"
      },
      {
        "text": "یا رب تو آن جوانِ دلاور نگاه‌دار / کز تیرِ آهِ گوشه‌نشینان حذر نکرد",
        "explanation": "معنی بیت: پروردگارا، آن یار نوخاستة گستاخ را که از آسیب تیر آه عاشقان گوشه\u00ADنشین پرهیز نکرد از هر بلا در امان بدار.\n\nمعنی واژگان: دلاور: دلير/ نگاه دار: حفظ کن/ گوشه نشين: خلوت گزيده، ترک ماسوي الله کرده/ حذر نکرد: اجتناب نکرد."
      },
      {
        "text": "ماهی و مرغْ دوش ز افغانِ من نَخُفت / وان شوخْ‌دیده بین که سر از خواب برنکرد",
        "explanation": "معنی بیت: دیشب ماهی دریا و مرغ هوا از نالة من آرام نگرفت ولی بنگر که آن دلبر گستاخ با شنیدن افغان من سر از بالین برنگرفت و بیدار نشد.\n\nمعنی واژگان:ماهي و مرغ: منظور همه ي موجودات زنده است اعم از موجودات پرنده و حيوانات دريا/ دوش: ديشب/ افغان: ناله و فرياد/ شوخ ديده: بي پروا، بي اعتنا/ برنکرد: برنداشت."
      },
      {
        "text": "می‌خواستم که میرَمَش اندر قدم چو شمع / او خود گذر به ما چو نسیمِ سحر نکرد",
        "explanation": "معنی بیت: خواهان آن بودم که در مقدم وی چون شمع جان تسلیم کنم ولی دریغا که چون نسیم سحری بر ما نگذشت و بدیدار ما نیامد.\n\nمعنی واژگان: ميرمش اندر قدم: در پاي او بميرم/ نسيم سحر: باد صبا"
      },
      {
        "text": "جانا کدام سنگدلِ بی‌کفایت است / کاو پیشِ زخمِ تیغِ تو جان را سپر نکرد؟",
        "explanation": "معنی بیت: ای جان نمیدانم که کدام سنگین دل بی مهر ناکاردان است که جان عزیز خود را در معرض ضربة شمشیر عشق ننهاد، مقصود آنست که کاردانان عالم از نثارکردن جان براه عشق تو دریغ نمیکنند.\n\nمعنی واژگان: جانا: اي معشوق همچون جان من/ سنگدل: بي رحم/ بي کفايت: نالايق/ پيش: در مقابل/ زخم تيغ: ضربه ي شمشير."
      },
      {
        "text": "کِلکِ زبان‌بریدهٔ حافظ در انجمن / با کس نگفت رازِ تو تا تَرکِ سر نکرد",
        "explanation": "معنی بیت: چون خامة خاموش حافظ خواست راز عشق ترا در میان جمع فاش کند، بترک سر گفت؛ اشارتی است بسر زدن قلم با کارد برای تراشیدن و نوشتن و مبالغه در این مسأله که افشای راز سر باختن است.\n\nمعنی واژگان:کلک زبان بريده: قلمي که براي درست نوشتن سرش را با چاقو زده باشند و صاف کرده باشند/ انجمن: جمع/ تا ترک سر نکرد: تا وقتي که سرش را با چاقو نبريدند"
      }
    ]
  },
  {
    "title": "غزل شماره ۱۴۰ حافظ",
    "verses": [
      {
        "text": "دلبر بِرَفت و دلشدگان را خبر نکرد / یادِ حریفِ شهر و رفیقِ سفر نکرد",
        "explanation": "معنی بیت: یار سفر کرد و دلدادگان را آگاهی نداد و از مصاحب شهر و رفیق راه خود یاد نیاورد.\n\nمعنی واژگان:دلبر: معشوق، دلدار/ دلشدگان: عاشقان/ حريف شهر: همنشين و مصاحبي که در شهر داشت/ رفيق سفر: همسفر"
      },
      {
        "text": "یا بختِ من طریقِ مروت فروگذاشت / یا او به شاهراهِ طریقت گذر نکرد",
        "explanation": "معنی بیت: یا طالعم شیوة جوانمردی را رها کرد یا یار من براه راست معرفت که شیوة محبت و وفاست گام ننهاد.\n\nمعنی واژگان: طريق مروّت: راه و رسم جوانمردي و لطف/ فروگذاشت: از دست گذاشت، رها کرد، ناديده انگاشت/ شاهراه طريقت: بزرگ راهي که عاشقان در آن راه چشم به راه معشوقند."
      },
      {
        "text": "گفتم مگر به گریه دلش مهربان کنم / چون سخت بود در دلِ سنگش اثر نکرد",
        "explanation": "معنی بیت: با خود گفتم شايد با گريه دل نامهربان او را نرم کنم و بر سر مهر آورم، امّا چون دلش سنگ بود، تأثيري نکرد.\n\nمحصول بيت ــ گفتم شايد كه با گريه و زارى دل جانان را به سر رحم و شفقت بياورم. يعنى بسيار گريستم به اين خيال كه شايد با گريه دلش را نرم كنم و تمايلش را به خودم جلب نمايم. اما\n\nقطرات باران به سنگ خارا اثر نكرد. يعنى به دل چون سنگ خاره\u200Cاش اشك چون قطرات باران من تأثير نكرد. خلاصه هر قدر گريستم و الماس كردم به من توجه و مرحمت نكرد.\n\nمعنی واژگان: مگر: شايد."
      },
      {
        "text": "شوخی مکن که مرغِ دلِ بی‌قرارِ من / سودایِ دامِ عاشقی از سر به درنکرد",
        "explanation": "معنی بیت: گستاخی در آزار عاشقان مورز که طایر دل پریشانم خیال گرفتاری در بند عشق را از دماغ خود بیرون نکرده است.\n\nمعنی واژگان: شوخي مکن: در اينجا بدين مفهوم است که مرا به بيوفايي متهم مکن/ سودا: فکر، انديشه/ از سر به در کردن: فکري را رها کردن و کنار گذاشتن."
      },
      {
        "text": "هر کس که دید رویِ تو بوسید چشمِ من / کاری که کرد دیدهٔ من، بی‌نظر نکرد",
        "explanation": "معنی بیت: هرکه چهرة ترا دید بوسه بر چشم من زد( بکنایه مقصود آنست که گفت: قربان نظر زیبا پسندت)، بلی آنچه چشم من کرد از روی بصیرت و دانایی بود.\n\nمعنی واژگان: نظر: فکر و تأمّل."
      },
      {
        "text": "من ایستاده تا کُنَمَش جان فدا چو شمع / او خود گذر به ما چو نسیمِ سحر نکرد",
        "explanation": "معنی بیت: من در گذرگاه ایستاده ام تا مانند شمع بیکدم جان قربان وی کنم اما یار نسیم وار بر من نگذشت؛ در اینجا « ش» ضمیر متصل پیش از، او « ضمیر منفصل» آمده و باصطلاح عود ضمیر بر متأخر شده است.\n\nمعنی واژگان: ايستاده: يکي برپا ايستاده و ديگر مصمم و بااراده/ شمع: تشبيه عاشق به شمع از دو نظر است يکي ايستاده بودن شمع و ديگر سوختن و جان فدا کردن./ نسيم سحر: باد صبا"
      }
    ]
  },
  {
    "title": "غزل شماره ۱۴۱ حافظ",
    "verses": [
      {
        "text": "دیدی ای دل که غمِ عشق دگربار چه کرد / چون بشد دلبر و با یارِ وفادار چه کرد",
        "explanation": "معنی بیت: اي دل، ديدي که غم عشق چه بر سر من آورد و معشوق چگونه رفت و با يار وفادار خود چه رفتاري کرد؟\n\nمحصول بيت ــ اى دل ديدى كه غم عشق باز چه كرد؟ و دلبر چه\u200Cگونه رفت و به يار وفادار چه كار كرد. خلاصه شكايتى است از رفتن معشوق و عاشق را در وادى فراق و هجر گذاشتن\u200Cاش.\n\nمعنی واژگان: اي دل: هم خطاب به دل است و هم خطاب با خواننده/ بشد: برفت، (ما را) ترک کرد/ يار وفادار: مقصود عاشق وفادار است/ در اين بيت يار به معني عاشق است"
      },
      {
        "text": "آه از آن نرگسِ جادو که چه بازی انگیخت / آه از آن مست که با مردمِ هشیار چه کرد",
        "explanation": "معنی بیت: افسوس که نرگس دیدۀ فریبا و افسونگر یار فتنه ای شگفت برپا کرد و دریغا که آن مست ازبادۀ حسن با عاشقان فرزانه چندان که توانست بی مهری نمود.\n\nمعنی واژگان:نرگس جادو: مقصود چشمان سحرکننده است/ چه بازي انگيخت: چه آشوبي برپا کرد، چه بازي ساحرانه اي انجام داد/ آن مست: باز هم اشاره به چشمان معشوق است/ مردم: ضمن اشاره به عاشقان اشاره اي هم به مردمک چشم دارد"
      },
      {
        "text": "اشکِ من رنگِ شفق یافت ز بی‌مِهری یار / طالعِ بی‌شفقت بین که در این کار چه کرد",
        "explanation": "معنی بیت: اشک من از بي مهري معشوق به رنگ شفق سرخ و خوين شد و بخت و اقبال نامهربان مرا بنگر که چه بلايي بر سرم آورد.\n\nمحصول بيت ــ اشك چشم من از بى\u200Cمهرى يار، رنگ شفق گرفت. يعنى چون خون قرمز شده است. طالع بى\u200Cشفقت و بى\u200Cمهر را ببين كه در اين كار چه كرد. بين شفق و شفقت تجنيس زايد است.\n\nمعنی واژگان: شفق: سرخي کناره ي آسمان به هنگام غروب آفتاب که گاهي در ادب فارسي به جاي فلق (سرخي کنار آسمان به هنگام طلوع آفتاب) به کار مي رود/ بي مهري: نامهرباني، عدم دوستي و عشق و التفات/ طالع: بخت، شانس/ بي شفقت: نامهربان"
      },
      {
        "text": "برقی از منزلِ لیلی بدرخشید سحر / وَه که با خرمنِ مجنونِ دل‌افگار چه کرد",
        "explanation": " معنی بیت: سحرگاه آذرخش عشقی ازکوی لیلی جست و شگفتا که خرمن هستی مجنون خسته دل را سخت سوخت.\n\nمعنی واژگان: برق: مقصود برق و شعاع عشق است/ ليلي: زني از قبيله ي بني عامر که قيس عامري (مجنون) عاشق او شد و عشق او به جنون کشيد/ وه: واي، چه عجيب است/ مجنون: قيس عامري که عاشق ليلي بود/ دل افگار: غمگين، اندوهگين"
      },
      {
        "text": "ساقیا جامِ مِی‌ام دِه که نگارندهٔ غیب / نیست معلوم که در پردهٔ اسرار چه کرد",
        "explanation": "معنی بیت: ای ساقی، ساغر باده به من بده که هیچ کس نمی داند که صورتگر نهان یا نقشبند ازل درپس پردۀ راز چه نقش ها رقم زده است.\n\nمعنی واژگان: نگارنده ي غيب: نويسنده ي سرنوشتها که در عالم پنهاني است، خداي بزرگ/ در پرده ي اسرار: در پشت پرده ي رازهاي جهان"
      },
      {
        "text": "آن که پُرنقش زد این دایرهٔ مینایی / کس ندانست که در گردشِ پرگار چه کرد",
        "explanation": "معنی بیت: هیچ کس به راز حرکت پرگارآفریننده ای که فلک لاجوردی را پرنقش و نگار کردپی نبرده است؛درصفحۀ ۱۵۸جامع نسخ دیوان حافظ تألیف مسعودفرزاد «برنقش زد» به جای «پرنقش زد» درمتن آمده که ترجیح دارد و برنقش زد به معنی منقش ساخت؛ حافظ در غزل دیگر می فرماید:\n\nسخن ازمطرب و می گو و راز دهر کمترجو\n\nکه کس نگشود ونگشایدبه حکمت این معمارا\n\nمعنی واژگان: دايره ي مينايي: مقصود آسمان است، مينا به معني شيشه است و آسمان گويي از شيشه ساخته شده است که ماه و ستارگان نقشهاي آن هستند/ پرگار: در زمان قديم پرگار به معني امروزي و براي رسم دايره نبوده است بلکه با پرگار نقاشي مي کرده اند (آيينه ي جام ص ۳۷۰)/ زدن در اين بيت به معني ساختن است"
      },
      {
        "text": "فکرِ عشق آتشِ غم در دلِ حافظ زد و سوخت / یارِ دیرینه ببینید که با یار چه کرد",
        "explanation": "معنی بیت: خیال عاشقانه آتش به دل حافظ افکند وسوخت. بنگریدکه فکرعشق که یاردیرین عاشقان است براین عاشق دل سوخته چه جفائی روا داشت؛ سعدی گوید:\n\nمجال خواب نمی باشدم زدست خیال\n\nدرسرای نشاید برآشنایان بست\n\nمعنی واژگان: يار ديرينه: محبوب قديمي يا عشق و يا غم/ يار: عاشق/ عشق، محبوب قديمي انسان است زيرا روح انسان از ازل عاشق بوده است، عاشق معشوق حقيقي."
      }
    ]
  },
  {
    "title": "غزل شماره ۱۴۲ حافظ",
    "verses": [
      {
        "text": "دوستان دخترِ رَز توبه ز مستوری کرد / شد سویِ محتسب و کار به دستوری کرد",
        "explanation": "معنی بیت: ای یاران، شراب از روی نهان کردن در پردة خم توبه کرد و بنرد پاسبان شرع یا نهی کننده از منکرات رفت تا برای آمدن بمجلس بزم پروانه گیرد و اجازه یابد.\n\nمعنی واژگان: دختر رز: شراب/ مستوري: پرده نشيني، پاکدامني/ شد: رفت/ محتسب: کسي که در شهرها مأمور امر و نهي شرعي بوده است و مخصوصاً شرابخواران را تنبيه مي کرد و حد مي زد/ دستوري: اجازه، رخصت."
      },
      {
        "text": "آمد از پرده به مجلس عَرَقَش پاک کنید / تا نگویند حریفان که چرا دوری کرد",
        "explanation": "معنی بیت: می از حجاب خم شتابان ببزم گام نهاد. خوی از چهره اش بزدائید تا از این پس همکاران محفل نگویند که دختر رز ما را ترک گفته است.\n\nمعنی واژگان: از پرده: از پشت پرده/ مجلس: مقصود مجلس شرابخواران است/ حريفان: ميخواران/ مقصود آن است که خود شرمنده است و از شرم عرق کرده است، ديگر نگذاريد که ميخواران علت دوري را از او بپرسند زيرا نزد محتسب بوده و نمي خواهد و نمي تواند بگويد."
      },
      {
        "text": "مژدگانی بده ای دل که دگر مطربِ عشق / راهِ مستانه زد و چارهٔ مخموری کرد",
        "explanation": "معنی بیت: ای دل، برای آوردن این خبر خوش از تو مژدگانی میخواهم که بار دیگر رامشگر بزم محبت نغمه ای از سر شور و مستی نواخت و خمار آلودگی ما را درمان کرد و نشاطی تازه بخشید.\n\nمعنی واژگان: مژدگاني: انعامي که به آورنده ي مژده مي دهند/ اي دل: اي عزيز من/ مطرب عشق: رامشگر عشق مقصود شراب است/ راه مستانه زد: آهنگ مستانه زد، يعني از راه مستي نشاط و طرب ايجاد کرد/ مخموري: خمار بودن، خماري"
      },
      {
        "text": "نه به هفت آب، که رنگش به صد آتش نرود / آن چه با خرقهٔ زاهد، مِی انگوری کرد",
        "explanation": "معنی بیت: شراب دلق پارسایان را چنان رنگین کرد که نه با هفت بار شستن که حد تطهیرست رنگش زائل میشود و نه با صد بار در آتش سوختن.\n\nمعنی واژگان:هفت آب: مقصود شستن هفت بار با آب است/ مي انگوري: شراب، شراب انگور/ مقصود اين است که رنگ ريا و رياکاري را با هيچ چيز نمي توان زدود/ هم عدد هفت و هم عدد صد نشانه ي کثرت هستند/ خرقه، لباس وصله دار يا لباسي است که از پاره پاره هاي پارچه هاي مختلف درست شده باشد"
      },
      {
        "text": "غنچهٔ گُلبُنِ وصلم ز نسیمش بِشِکُفت / مرغ خوشخوان طرب از برگِ گلِ سوری کرد",
        "explanation": "معنی بیت: نسیم مهربانی دوست غنچة نهال وصال مرا شکفته ساخت، پرندة خوش نغمه (بلبل) ببوئی که از معشوقش گل سرخ رسید بنشاط آمد.\n\nمعنی واژگان: گلبن وصل: گلبن به معني درخت يا بوته ي گل است / نسيم: بو/ بشکفت: شکفته شد/ مرغ خوشخوان: بلبل/ طرب کرد: شادي کرد/ برگ گل سوري: مقصود برگهاي درخت يا بوته ي گل سرخ است مقصود از گل سوري، گل سرخ محمدي است که از آن گلاب مي گيرند/ مقصود اين است که بوي شراب شاعر را به وصال اميدوار کرده است همان گونه که بلبل با ديدن برگهاي سبز درخت گل سرخ شاد مي شود و اميدوار به وصال گل مي گردد"
      },
      {
        "text": "حافظ افتادگی از دست مده زان که حسود / عِرض و مال و دل و دین در سرِ مغروری کرد",
        "explanation": "معنی بیت: ای حافظ، فروتنی و خاکساری را نگاهدار، چه آنکه بر تو رشک میبرد، دین و دل خود را بسبب غرور و خودخواهی تباه کرد و از دست داد؛ پوریای ولی گوید:\n\nافتادگی آموز اگر تشنة فیضی\n\nهرگز نخورد آب زمینی که بلندست\n\nمعنی واژگان:افتادگي: تواضع/ عرض: آبرو/ مغروري: خودپسندي، تکبّر، غرور"
      }
    ]
  },
  {
    "title": "غزل شماره ۱۴۳ حافظ",
    "verses": [
      {
        "text": "سال‌ها دل طلبِ جامِ جم از ما می‌کرد / وآنچه خود داشت ز بیگانه تمنّا می‌کرد",
        "explanation": "معنی بیت: سال ها دل جام گیتی نما را که رازهای عالم هستی درآن آشکار بود ازما طلب می کرد وچیزی که خودداشت ازناآشنایان به آرزو می خواست(ادامه دربیت بعد)\n\nمعنی واژگان: سالها: مدتهاي مديد/ جام جم: جامي که مي گويند جمشيد داشته و وقتي در آن نگاه مي کرده است همه ي جهان هستي را در آن مي ديده است/ تمنّا مي کرد: طلب مي کرد، مي خواست./ مقصود اين است که انسان يا دل انسان مرکز همه ي معلومات جهان هستي است و اين نظر سقراط و افلاطون است که انسان همه چيز را مي داند (و عَلَّم آدم الاسماء کلها) و فقط بايد کسي به او يادآوري کند و دانسته هاي او را پيش چشم دل او بياورد."
      },
      {
        "text": "گوهری کز صدفِ کون و مکان بیرون است / طلب از گمشدگانِ لبِ دریا می‌کرد",
        "explanation": "معنی بیت: وآن مروارید را که درصدف جهان هستی و مکان نتوان یافت ازمدعیان معرفت که برکرانۀ دریای اسراروجود چون گمگشتگان سرگردان مانده اند، باز می جست.\n\nمعنی واژگان: گوهر: جواهر، در اينجا چون سخن از صدف و دريا به ميان مي آيد مقصود مرواريد است و مقصود از اين گوهر، ذات حضرت حقّ است/ کون و مکان: کون هستي مادّي و معنوي است و مکان که لازمه ي اين هر دو هستي است / گمشدگان لب دريا: مقصود کساني است که مي خواهند از راه عقل و فکر به اين گوهر برسند، منظور، فلاسفه و حکما و کساني هستند که جز از راه عشق و طريقت قصد رسيدن به خدا را دارند."
      },
      {
        "text": "مشکلِ خویش بَرِ پیرِ مُغان بُردم دوش / کاو به تأییدِ نظر حلّ‌ِ معمّا می‌کرد",
        "explanation": "معنی بیت: دیشب مسألۀ دشوارخود را برپیرمیخانۀ معرفت، مرشدکامل عرضه کردم که با نیروی بینش و قدرت بصیرت ازمسائل پیچیده و پوشیده پرده برمیگرفت و گره مشکلها را می گشود(ادامه دربیت بعد)\n\nمعنی واژگان:بر: نزد، پيش/ پير مغان: پير مي فروش، مرشدي که مست ذات حق است، مرشدي که شراب عشق را به ميخواران مي فروشد/ دوش: ديشب، شب گذشته/ تاييد نظر: نيروي ديد عاشقانه (نه فکر فيلسوفانه)/ حل کردن: گشودن/ معمّا: مشکل، مطلب غامض و پيچيده"
      },
      {
        "text": "دیدمش خُرَّم و خندان قدحِ باده به دست / واندر آن آینه صد گونه تماشا می‌کرد",
        "explanation": "معنی بیت: وی(پیرمغان)را شاد ومتبسم ساغرمی(بادۀ حقیقت)برکف یافتم که درآینۀ جام همچنان گرم کشف و شهود بود.\n\nمعنی واژگان: قدح باده: جام شراب/ آينه: جام باده به آيينه تشبيه شده است/ تناسب جام باده با پير مغان ، در حقيقت جام شراب همچون جام جهان نماست براي پير مغان/ حافظ گاهي انسان و گاهي دل انسان و گاهي جام باده را به جام جم تشبيه مي کند و جام باده از آن جهت به جام جم تشبيه شده است که انسان را از عالم مادي جدا مي کند و او را به عالم بيخودي مي برد و به اين ادراک مي رساند که هيچ چيز در جهان هستي اعتباري ندارد و همين دانستن خود بزرگترين آگاهي و دانش است."
      },
      {
        "text": "گفتم این جامِ جهان‌بین به تو کِی داد حکیم؟ / گفت آن روز که این گنبدِ مینا می‌کرد",
        "explanation": "معنی بیت: ازپیرمغان پرسیدم که حکیم مطلق ، خداوند این جام گیتی نمارا چه زمان به تو بخشید. پیربه پاسخ گفت: همان گاه که خدا این قبۀ لاجوردی راآفرید.\n\nمعنی واژگان:حکيم: مقصود خداوندي است که هر چيز را از روي حکمت خلق مي کند/ گنبد مينا: آسمان، مينا به معني شيشه است و چون آسمان به شکل شيشه است آن را گنبد مينا مي گويند"
      },
      {
        "text": "بی‌دلی در همه‌احوال خدا با او بود / او نمی‌دیدش و از دور خدا را می‌کرد",
        "explanation": "معنی بیت: یکی از دلباختگان عشق الهی که همواره خدا با وی همراه بود ولی او خداوند را به دیدۀ دل نزدیک نمی یافت و ازدوری می نالید ، می گفت: برای رضای خدا کعبۀ مقصودرا به من نشان دهید؛درضمن تلمیحی داردبه آیۀ ۴ سورۀ حدید(۵۷) وَهُوَمَعَکُم اَینَما کُنتُم(خدا با شماست ، هرجا باشید).\n\nمعنی واژگان: بيدل: عاشق، دلداده/ خدا را: اين ترکيب در ديوان حافظ غالباً به جاي «خدايا» به کار مي رود (= غزل ۱۳۷ بيت اول)"
      },
      {
        "text": "این‌همه شعبدهٔ خویش که می‌کرد اینجا / سامری پیشِ عصا و یدِ بیضا می‌کرد",
        "explanation": "معنی بیت: این همه سحر و جادوکه خرد مصلحت جو دربرابرعشق چاره سوز که لطیفۀ الهی و مؤیّد به نیروی حق است می نمود، با فسونگری سامری درمقابل ید بیضا(دست درخشان) معجزموسی شباهت دارد.\n\nمعنی واژگان: شعبده: حقه بازي، چشم بندي، خلاف عادت به نمايش گذاشتن/ شعبدۀ خویش:درنسخه های دیگر شعبدۀ عقل به جای شعبدۀ خویش آمده که صحیح به نظرمی رسد/سامري: نام يکي از بني اسرائيل است که در غياب حضرت موسي گوساله اي از طلا ساخت و آن را به صدا درآورد (= شعبده). عصا و يد بيضا: دو معجزه از معجزات حضرت موسي (ع) يکي آن که عصاي خود را مي انداخت و تبديل به اژدها مي شد، ديگر آن که دست خود را در گريبان خودش مي کرد و بيرون مي آورد و دستش سفيد و نوراني شده بود/ دو تعبير ديگر هم براي اين بيت (با ضمير خويش) شده يکي آن که ضمير خويش به سامري برمي گردد يعني فاعل مصراع سامري است و ديگر آن که خويش به همان بیدل برمي گردد يعني عمل آن بيدل مانند عمل سامري است. امّا اصولاً بيت ۶ و ۷ ممکن است از حافظ نباشد (در نسخه ي دکتر خانلري هم نيست)"
      },
      {
        "text": "گفت آن یار کز او گشت سرِ دار بلند / جرمش این بود که اسرار هویدا می‌کرد",
        "explanation": "معنی بیت: پیرمغان یا گوینده ای ازغیب ندا درداد که آن یارجانباز(حسین بن منصور حلّاج)که دار از برکشیدنش بربالای خودسرافرازی و عزّت یافت،گناهش این بود که رازحق را فاش کرد و اِنّی اَنَا الله(همانا من خدای یگانه ام)گفت؛ حسین بن منصورحلاج بیضاوی ازعارفان بزرگ صاحب تألیفات بسیاراست که ازغایت وجد وحال و غلبه عشق سخنانی مانند اَنَا الحَقُ و لَیسَ فی جُبَّتی اِلّا الله برزبان میراند،ازاین رو به امر وزیر مقتدر خلیفه عباسی و به فتوای علمای دین درسال۳۰۷ هجری هزار تازیانه بروی زدند و دست و پایش را بریدند و پیکروی را درآتش سوختند وخاکسترش را به بادسپردند یا دردجله ریختند ، نگاه کنید به لغت نامۀ دهخدا.\n\nمعنی واژگان: آن يار: مقصود حسين منصور حلاج است که يکي از از صوفيان راستين است و به جرم «اناالحق» گفتن او را در ۳۰۹ هجري قمري به دار زدند اما حافظ مي گويد که سر دار به وجود او افتخار کرد و گناه او را اين مي داند که اسرار و رازهاي صوفيانه را براي مردم کوچه و بازار مي گفت"
      },
      {
        "text": "فیضِ روحُ‌القُدُس ار باز مدد فرماید / دیگران هم بکنند آنچه مسیحا می‌کرد",
        "explanation": "معنی بیت: اگرروح الامین به فرمان خداوند باز یاری فرماید،دیگران هم مانند حضرت مسیح عیسی بن مریم مرده زنده توانند کرد.\n\nمعنی واژگان: فيض: تأييد، نيروبخشي/ روح القدس: جبرئيل/ ار: اگر/ مدد: کمک، امداد/ مسيحا: حضرت عيسي عليه السلام/ در حقيقت ديگران مي توانند مردگان معنوي را زنده کنند، يعني قدرت عشق و زندگي به عاشقان ببخشند."
      },
      {
        "text": "گفتمش سلسلهٔ زلفِ بُتان از پیِ چیست / گفت حافظ گله‌ای از دلِ شیدا می‌کرد",
        "explanation": "معنی بیت : ازپیرپرسیدم، زنجیرگیسوی زیبایان به چه کارآید؟پاسخ داد چون حافظ ازدل دیوانه خود شکوه داشت، شیدای آشفته حال را از زنجیرگزیری نباشد.\n\nمعنی واژگان: سلسله: زنجير/ بتان: زيبارويان/ از پي: براي/ شيدا: ديوانه"
      }
    ]
  },
  {
    "title": "غزل شماره ۱۴۴ حافظ",
    "verses": [
      {
        "text": "به سِرِّ جامِ جم آنگه نظر توانی کرد / که خاکِ میکده کُحلِ بَصَر توانی کرد",
        "explanation": "معنی بیت: ازراز نهان جام جم یا جام جهان نما که دل پیرعارف است،آنگه آگاهی توانی یافت که خاکساراهل طریقت باشی و غباردر میخانۀ معرفت را چون سرمه درچشم کشی تا روشن بین شوی.\n\nمعنی واژگان:سرّ: راز/ جام جم: جام جهان بين که گويند جمشيد در آن نگاه مي کرده است و جزئيات جهان را در آن مي ديده است، در اينجا مقصود دل انسان کامل و جام مي است/ کُحل: سرمه/ بصر: چشم/ مقصود از اين ميخانه، ميکده ي عشق است و خاک اين ميکده خام رهگذر معشوق است که چشم عاشق را بينا و به حقايق آگاهش مي کند"
      },
      {
        "text": "مباش بی می و مُطرب که زیرِ طاقِ سپهر / بدین ترانه غم از دل به در توانی کرد",
        "explanation": "معنی بیت: پيوسته به مي و مطرب باش و زندگي را به عيش و خوشي بگذران که در زير سقف آسمان گنبدي شکل با اين نغمه و آهنگ مي تواني غم و درد را از دل خود بيرون کني.\n\nمحصول بيت ــ هميشه باده بنوش و با مطرب باش. زيراكه زير طاق اين سپهر فقط با ترانه باده و مطرب است كه غم از دل به\u200Cدر توانى كرد. يعنى هنگامى كه باده از صراحى به قدح ريخته مى\u200Cشود قل قلى كه مى\u200Cكند «ترانه باده» و تغنى كه مطرب مى\u200Cكند مى\u200Cتواند غم را از دل بيرون آرد. يعنى بيرون كردن غم از دل امر ممكن است.\n\nمعنی واژگان: مطرب: رامشگر/ ترانه: مقصود صداي ريختن شراب در جام ، ساز و آواز مطرب، نغمه"
      },
      {
        "text": "گُلِ مرادِ تو آنگه نقاب بُگْشاید / که خدمتش چو نسیمِ سحر توانی کرد",
        "explanation": "معنی بیت: گل آرزوی تو وقتی ازپرده برون می آید که تو مانند نسیم سحری در شکوفائیش به جان و دل بکوشی؛ سعدی گوید:\n\nنابرده رنج گنج میسر نمی شود\n\nمزدآن گرفت جان برادر که کارکرد\n\nمعنی واژگان: گل مراد: مقصود از اين مراد رسيدن به وصال مشوق است/ نقاب گشودن گل: از غنچه به در آمدن گل يا شکفته شدن آن است/ نسيم سحر: باد صبا، نسيم سحر باعث شکفته شدن گل است و عاشق وقتي به وصال معشوق مي رسد که خود کوشش کند و باعث شکفتگي گل مراد خود شوند."
      },
      {
        "text": "گدایی درِ میخانه طُرفه اِکسیریست / گر این عمل بِکُنی، خاکْ زر توانی کرد",
        "explanation": "معنی بیت: خواهندگی درآستان میکده کیمیای شگفتی است،اگر به گدائی درمیخانۀ معرفت بپردازی با اکسیرفقر خاک را بدل به زر خواهی کرد، مقصودآنکه به مقامی میرسی که درعالم عرفان وجود ناقص را به کمال توانی رساند.\n\nمعنی واژگان: گدايي در ميخانه: مقصود گدايي عشق است/ طرفه: عجيب و نوظهور/ اکسير: کيميا، ماده اي که فلزات کم بها را به طلا تبديل مي کند.\n\nکیمیا را گویند وآن جوهری است که مس را طلا می کند و نظرمرشدکامل را نیز مجازاً اکسیرگویند(ازبرهان قاطع به اختصار نقل شد)؛ بایددانست که کیمیاگران باستان یا شیمی دانان کهن می کوشیدند داروئی بسازند که به مددآن جیوه به نقره و مس به زر بدل شود ونام این دارو را اکسیرنهادند ودرعرف شاعران گاه این دو کلمه کیمیا و اکسیر به جای یکدیگر به کار میرود/ کسي که به عشق حقيقي برسد و عاشق حقيقي شود خاک و زر برايش يکي مي شود و اين موضوع به کيمياگري تعبير مي گردد"
      },
      {
        "text": "به عزمِ مرحلهٔ عشق پیش نِه قدمی / که سودها کنی ار این سفر توانی کرد",
        "explanation": "معنی بیت: به قصد رسيدن به سر منزل عشق قدمي پيش بگذار که اگر بتواني به اين مرحله برسي، سودهاي بسياري خواهي کرد.\n\nمحصول بيت ــ به قصد مرحله عشق قدم به پيش بگذار يا با قصد مرحله عشق قدم به پيش بنه زيرا اگر بتوانى اين سفر را بكنى خيلى سودها عايدت مى\u200Cشود. يعنى اگر به منازل و مراحل سلوك عشق قدم بگذارى خيلى فايده\u200Cها مى\u200Cبرى. خطاب عام است.\n\nمعنی واژگان: عزم: قصد/ مرحله: فاصله ي ميان دو منزل در مسافرت، طي کردن راه"
      },
      {
        "text": "تو کز سرایِ طبیعت نمی‌روی بیرون / کجا به کویِ طریقت گذر توانی کرد",
        "explanation": "معنی بیت: تو که درجهان خاکی پای بست هوای نفس مانده ای ، به سرای معرفت و عالم معنی راه نتوانی یافت.\n\nمعنی واژگان:سراي طبيعت: مقصود از طبيعت حالات نفساني بشر است که هر انسان عادي داراي اين طبايع است و با تعديل آنها مي تواند فردي متعادل باشد و با سرکوب آنها مي تواند به مقامات معنوي برسد/ کوي طريقت: مرحله ي سير الي الله و سلوک در طريق عشق حق که انتهاي اين کوي عرفان و معرفت الله قرار دارد."
      },
      {
        "text": "جمالِ یار ندارد نقاب و پرده ولی / غبارِ رَه بِنِشان تا نظر توانی کرد",
        "explanation": "معنی بیت: برچهرۀ جانان روی بند و پرده\u00AD\u00ADای نیست،گرد راه را فرو نشان تا دیده به جمال یارروشن کنی یا مقصودآنکه خویشتن را ازآلایشها و تعلقات پاک ساز تا شایستۀ دیدارجانان شوی.\n\nمعنی واژگان: جمال: زيبايي/ غبار ره: مقصود همان تعلقاتي است که در بيت قبل به «طبيعت» تعبير کرد يعني تعلقات مادي و جسماني/ بنشان: فرو نشان، از بين ببر"
      },
      {
        "text": "بیا که چارهٔ ذوقِ حضور و نظم امور / به فیض‌بخشیِ اهلِ نظر توانی کرد",
        "explanation": "معنی بیت: بشتاب که تدبیریافتن لذت حضور دل و جمعیت خاطر و سامان بخشیدن به امورمعنوی به آن بستگی دارد که صاحبنظران به تو فیض رسانند و لطفی نمایند(ادامه در بیت بعد)\n\nمعنی واژگان: ذوق حضور: لذت وصل يار/ نظم امور: ترتيب کارها/ فيض بخشي: تأييد و بهره رساندن/ اهل نظر: صاحب نظران، صاحبان انديشه ي عرفاني و عاشقان حقيقي."
      },
      {
        "text": "ولی تو تا لبِ معشوق و جامِ مِی خواهی / طمع مدار که کارِ دگر توانی کرد",
        "explanation": "معنی بیت: و لیکن تا تو به می انگوری و معشوق مجازی دل خوش کرده ای امید مدار که کاری شایسته ازدست تو برآید.\n\nمعنی واژگان: لب معشوق و جام مي نشانه ي عشق مجازي و خوشباشي ظاهري/ طمع مدار: انتظار نداشته باش."
      },
      {
        "text": "دلا ز نورِ هدایت گر آگهی یابی / چو شمع، خنده‌زنان تَرکِ سر توانی کرد",
        "explanation": "معنی بیت: ای دل اگر پرتوی از خورشید ارشاد برتو افتد چون شمع فروزان با خنده و شادی سربرراه دوست نثارتوانی کرد.\n\nمعنی واژگان: دلا: اي عزيز من/ نور هدايت: نوري که ما را به پيشگاه حق راهنمايي مي کند/ آگهي يابي: اطلاع حاصل کني/ وقتي شمع به درستي نمي سوزد و شعله ي روشني بخش ندارد سر فتيله ي آن را با مقراض مي برند تا درست بسوزد و شعله مرتب شمع را به خنده ي شمع تعبير کرده اند"
      },
      {
        "text": "گر این نصیحتِ شاهانه بشنوی حافظ / به شاهراهِ حقیقت گذر توانی کرد",
        "explanation": "معنی بیت: اي حافظ، اگر اين پند و اندرز را بشنوي، مي تواني به شاه راه حقيقت گذر کني.\n\nمحصول بيت ــ اى حافظ اگر اين پند شاهانه را بشنوى و قبول نمائى، مى\u200Cتوانى از شاهراه طريقت بگذرى يعنى اگر پند مرا عمل نمائى جزو اهل طريقت مى\u200Cشوى. حاصل اين\u200Cكه از اهل\u200Cالله محسوب مى\u200Cشوى.\n\nمعنی واژگان: نصيحت شاهانه: پند عالي و بزرگ/ شاهراه حقيقت: راه بزرگي که از شريعت و طريقت مي گذرد و به حقيقت (پيشگاه حق) مي رسد."
      }
    ]
  },
  {
    "title": "غزل شماره ۱۴۵ حافظ",
    "verses": [
      {
        "text": "چه مستی است؟ ندانم که رو به ما آورد / که بود ساقی و این باده از کجا آورد؟",
        "explanation": "معنی بیت: ای دل، از کار فرو بسته و گره خورده غنچه سان شکوه مکن و گله منما که بهمراه باد بامدادی نسیمی هم وزید که عقده ها را میگشاید؛ حافظ در غزل دیگر فرماید:\n\nچو غنچه گر چه فرو بستگیست کار جهان\n\nتو همچو باد بهاری گره گشا میباش\n\nمعنی واژگان: رو آوردن: عارض شدن، متوجه شدن/ اين مستي، مستي فصل بهار است و ساقي آن خدا و باده ي آن باده ي عشق و سرمستي است"
      },
      {
        "text": "تو نیز باده به چنگ آر و راهِ صحرا گیر / که مرغ نغمه‌سُرا سازِ خوش‌نوا آورد",
        "explanation": "معنی بیت: تو هم شراب به دست آور و به صحرا برو، زيرا مرغ خوش آواز ساز خوش آهنگي آورده است.\n\nاين بيت با لفظ «نيز» به بيت سابق معطوف است. يعنى وقتى صبا يك همچو مژده آورد تو هم باده به دست آر و راه صحرا گير. يعنى به تماشاى صحرا برو. زيرا مرغ نغمه\u200Cسرا و نغمه\u200Cپرداز ساز خوش\u200Cنوا آورد، مراد از عبارت خوش\u200Cنوا، ناى مزمار مرغ است يعنى ناى گلويش است كه نغمات و اصوات گوناگون از آن خارج مى\u200Cشود.\n\nمعنی واژگان: باده: شراب/ به چنگ آر: به دست آور، حاصل کن/ راه صحراگير: به دشت و دمن برو/ مرغ نغمه سرا: بلبل/ ساز خوش نوا: آواز خوش، آهنگ متناسب"
      },
      {
        "text": "دلا چو غنچه شکایت ز کارِ بسته مَکُن / که بادِ صبح نسیمِ گره‌گشا آورد",
        "explanation": "معنی بیت: اي دل، هم چون غنچه از کار گره خورده شکايت مکن، زيرا نسيم سحري با وزش ملايم خود گره از کار مي گشايد.\n\nچو غنچه گرچه فروبستگي است کارِ جهان\n\nتو هم چو بادِ بهاري گِره گشا مي باش\n\n(غزل ۵ / ۲۷۴)\n\nاى دل از كار بسته چون غنچه شكايت مكن. زيرا كه باد صبا نسيم گره\u200Cگشاى آورد مقصود دادن تسلى به دل خودش است، يعنى اى دل نااميد مباش و شكايت مكن كه از قبل حق تمام مشكلاتت حل خواهد شد.\n\n"
      },
      {
        "text": "رسیدنِ گل و نسرین به خیر و خوبی باد / بنفشه شاد و کَش آمد، سَمَن صفا آورد",
        "explanation": "معنی بیت: باد بهاری از نظر آوردن مژده های دلپذیر گوئی هدهد است که بسلیمان پیامبر از گلستان سبا ملک ملکة بلقیس خبر شادی بخش رساند؛ این مضمون مقتبس است از آیة ۲۲ سورة نمل (۲۷) که چون سلیمان هدهد را در میان مرغان ندید گفت هدهد کجا رفت … پس از اندک درنگی هدهد پاسخ داد که من بر چیزی که تو از آن آگاه نیستی آگاهی یافته ام وَ جِئتُکَ مِن سَبَأٍ بِنَبَأٍ یَقینٍ( از ملک سبا خبری راست برای تو آورده ام)؛ در این بیت میان صبا و سبا صنعت جناس لفظی مراعات شده است.\n\nمعنی واژگان: کش: يا گش، خوش، زيبا/ سمن: گل ياسمن/ همه ي اين بيت نشان دهنده ي فرارسيدن فصل بهار است/ شاد و کش: مسرور و خوش"
      },
      {
        "text": "صبا به خوش‌خبریِ هُدهُدِ سلیمان است / که مژدهٔ طرب از گلشنِ سبا آورد",
        "explanation": "معنی بیت: نسيم سحري که پيک عاشقان است، در خوش خبري هم چون هدهد سليمان است که مژده ي شادي و نشاط از گلشن سبا يعني ديار دوست آورد.\n\nمحصول بيت ــ سبا با خبر رساندن خود و يا در خبر دادن يعنى خبر خوش آوردن پيك سليمان است كه مژده شادى را از گلشن قبايل سبا مى\u200Cآورد. يعنى خبر ازدواج بلقيس را به سليمان پيغمبر مى\u200Cداد. حاصل كلام سبا در ايصال خبر وصلت همان هدهد است كه خبر وصل بلقيس را براى سليمان مى\u200Cآورد.\n\nمعنی واژگان: صبا: بادي که از طرف شمال يا مشرق مي وزد و پيام آور و پيام بر عاشقان است/ هدهد سليمان: هدهدي که در دربار حضرت سليمان بود و براي آن حضرت خبر آورد که در شهر سبا زني حکومت مي کند به نام بلقيس که بسیار زيباست و عاقبت باعث رسيدن بلقيس به حضرت سليمان و ازدواج آن دو شد بنابراين هدهد «خوش خبر» است/ مژده: بشارت/ طرب: شادي، خوشي/ گلشن سبا: بعضي گلستان سبا را جايي در شهر سبا مي دانند که پس از خراب شدن آبگير آنجا به خرابي گراييد."
      },
      {
        "text": "علاج ضعف دل ما کرشمهٔ ساقیست / برآر سر که طبیب آمد و دوا آورد",
        "explanation": "معنی بیت: ناز و غمزة ساقی ناتوانی دل ما را درمان میکند دلا سر از زانوی غم برگیر که اینک طبیب تو فراز آمد و داروی جان بخش کرشمه را با خود دارد.\n\nمعنی واژگان: علاج: درمان/ ضعف: ناتواني/ کرشمه: به گوشه ي چشم نگاه کردن، ناز و غمزه/ ساقي: شراب دهنده که در اينجا معشوق هم هست/ برابر سر: برخيز/طبيب: همان ساقي است و دوا همان کرشمه ي اوست"
      },
      {
        "text": "مریدِ پیرِ مُغانم ز من مرنج ای شیخ / چرا که وعده تو کردیّ و او به جا آورد",
        "explanation": "معنی بیت: ای دانای دین، از من که هواخواه پیر میکده ام آزرده خاطر مباش، چه تو تنها نوید شراب طهور در سرای دیگر دادی ولی پیرمغان در همین جهان بما بنقد بادة معرفت داد.\n\nمعنی واژگان: مريد: ارادتمند/ پير مغان: پير مي فروش که مرشد حافظ است و او را سرمست عشق مي کند/ مرنج: دلگير مشو/ چرا که: زيرا که."
      },
      {
        "text": "به تنگ‌چشمیِ آن تُرکِ لشکری نازم / که حمله بر منِ درویشِ یک قبا آورد",
        "explanation": "معنی بیت: فدای تنگی چشم آن زیبای سپاه خوبان شوم که چشم دید یکتا قبا هم برای این فقیر نداشت و بتاراج آن بر من تاختن آورد.\n\nمعنی واژگان: تنگ چشمي: يکي به معني تنگ نظري و کوتاه نظري و ديگر اشاره به کوچک بودن چشم ترکان/ ترک: يکي به مناسبت تنگ چشمي همان معني اصل ترک (ضد تاجيک) را مي دهد و ديگري به معني زيبارو/ لشکري: يکي از افراد لشکر و سپاه/ نازم: افتخار مي کنم/ يک قبا: تهيدست، بي چيز/درویش یک قبا: تهیدستی که یکتا جامه بیش ندارد"
      },
      {
        "text": "فلک غلامی حافظ کنون به طوع کُنَد / که اِلتِجا به درِ دولتِ شما آورد",
        "explanation": "معنی بیت: اکنون آسمان به ميل و رغبت، مطيع و بنده ي حافظ است، زيرا که او به درگاه تو پناه آورده است.\n\nمحصول بيت ــ حالا ديگر فلك بندگى حافظ را با رغبت و صفاى خاطر قبول مى\u200Cكند. چون كه به در دولت شما التجا و پناه آورده است. يعنى در شما را پناهگاه خود دانسته است.\n\nمعنی واژگان: طوع: ميل و رغبت/ التجا آوردن: پناه آوردن/ دولت: خوشبختي و قدرت و حکومت"
      }
    ]
  },
  {
    "title": "غزل شماره ۱۴۶ حافظ",
    "verses": [
      {
        "text": "صبا وقتِ سحر بویی ز زلفِ یار می‌آورد / دل شوریدهٔ ما را به بو، در کار می‌آورد",
        "explanation": "معنی بیت: سحرگاه بادبهاری شمیمی از گیسوی یار همراه می آورد و دل پریشان ما را بآروزی وصال بر کار عشق برمیانگیخت.\n\nمعنی واژگان: صبا: بادي که از شمال يا مشرق مي وزد و پيام آور و پيام بر عاشقان است/ بويي ز زلف يار: بوي گل و بوي خوش را بوي زلف يار مي گويد (تجاهل العارف)/ شوريده: پريشان/ بو: يکي به معني معمولي آن و ديگر به معني آرزو/ در کار مي آورد: رو به راه مي کرد و از پريشاني به در مي آورد (به عشق سامان مي داد)"
      },
      {
        "text": "من آن شکلِ صنوبر را ز باغِ دیده بَرکَندَم / که هر گُل کز غمش بِشْکُفت مِحنت بار می‌آورد",
        "explanation": "معنی بیت: نقش صنوبری قامت یار را از باغچة چشم از ریشه برآوردم ( بکنایه یعنی ترک عشق بازی کردم) ، چه گلی که از نهال غم آن دلبر شکوفا شد، رنج و اندوه بارش بود.\n\nمعنی واژگان: صنوبر: از تیرة ناژویان ( مخروطیان) دارای برگهای ضخیم کوتاه و مخروطهای باریک و دراز( لغت نامة دهخدا) /غمش: يعني غم عشق او/ محنت: رنج و زحمت/ بار مي آورد: نتيجه مي داد."
      },
      {
        "text": "فروغِ ماه می‌دیدم ز بامِ قصر او روشن / که رو از شرمِ آن خورشید در دیوار می‌آورد",
        "explanation": "معنی بیت: پرتو ماه رخسار وی را از بام کاخش آشکار میدیدم، بدانگونه که مهر تابان از شرمساری در برابر ماه رخ او حیران بود.\n\nمعنی واژگان: فروغ: نور، پرتو/ روشن: يکي به معني نوراني و ديگر به معني آشکار/ رو در ديوار مي آورد: رو به ديوار مي کرد، که آن هم ايهام دارد، زيرا نور ماه به طرف ديوار مي رود و ديگر به معني رويش را به ديوار مي کرد که کسي او را نبيند (تصويرسازي زيبا)/ خورشيد: مقصود معشوق است."
      },
      {
        "text": "ز بیمِ غارتِ عشقش دلِ پُرخون رها کردم / ولی می‌ریخت خون و رَه بِدان هنجار می‌آورد",
        "explanation": "معنی بیت: از ترس ترکتاز عشق او دل خونین را فرو گذاشتم و ترک کردم ولیکن از دل خون میچکید و بدین طریق راه مینمود که کیست و از کجا آمده است.\n\nمعنی واژگان: غارت: چپاول، يغما/ هنجار: راه/ دل پر خون: دلي که پر از غم و غصه بود/ هنجار: راه و طریق و روش و قاعده و قانون"
      },
      {
        "text": "به قولِ مطرب و ساقی، برون رفتم گَه و بی‌گَه / کز آن راهِ گرانْ قاصد، خبرْ دشوارْ می‌آورد",
        "explanation": "معنی بیت: بترانة رامشگر و ساقی گاه و بیگاه گام براه عشق نهادم، چه از آن طریق دشوار و دراز پیک بآسانی خبری نمی آورد.\n\nمعنی واژگان: قول: در مورد مطرب يعني آواز و در مورد ساقي سخن گفتن/ برون رفتن: از خود به در شدن، به عالم عشق دست يافتن/ راه گران: راه ناهموار عشق/ مصراع دوم ناظر است به اين مطب که آن را که خبر شد خبري بازنيامد"
      },
      {
        "text": "سراسر بخششِ جانان طریقِ لطف و احسان بود / اگر تسبیح می‌فرمود، اگر زُنّار می‌آورد",
        "explanation": "معنی بیت: دهش و عطای معشوق سر بسر از روی مهر و نیکی بود چه در طریق عشق زبان سبحان الله گفتن میگشود و چه کُشتی و ریسمان ترسایان بر کمر می بست.\n\nمعنی واژگان: جانان: معشوق/ لطف: مهرباني کردن، نيکويي کردن/ احسان: نيکي و توجه/ تسبيح: سبحان الله گفتن (نشانه ي مسلماني)/ زنّار: کمربندي که زرتشتيان و به پيروي آنان مسيحيان در موقع عبادت به کمر مي بندند (نشانه ي کفر)"
      },
      {
        "text": "عَفَاالله چینِ ابرویَش اگر چه ناتوانم کرد / به عشوه هم پیامی بر سرِ بیمار می‌آورد",
        "explanation": "معنی بیت: خداوند بر شکن ابروی وی ببخشاید که اگرچه مرا زار و نزار کرد، گاهی هم با ناز و کرشمه پیغامی ببالین این مریض ناتوان میرساند.\n\nمعنی واژگان: [عفاالله: خدا ببخشايد، آفرين بر، مرحبا بر/ چين ابرويش: خم ابروي او، کمان ابروي او/ عشوه: ناز و کرشمه، فريب دل انگيز/ پيامي: در زمان قديم براي بريدن تب بيمار، غفلتاً با کمان تيري بر سيني بالاي سر بيمار مي زده اند، پيام فرستادن کمان ابرو (= تير نگاه) با طنّازي براي بيمار بيت را از معني ظريفي برخوردار مي کند و نيازي باقي نمي ماند تا «پيامي» را به «کماني» آن گونه که در چاپ انجوي آمده است، تصحيح ذوقي کنيم (در جستجوي حافظ ۳۲۸)"
      },
      {
        "text": "عجب می‌داشتم دیشب ز حافظ جام و پیمانه / ولی مَنعَش نمی‌کردم که صوفی وار می‌آورد",
        "explanation": "معنی بیت: دوشینه از باده نوشی حافظ در شگفت بودم ولی او را ازین کار باز نمیداشتم چه بی روی و ریا صوفیانه باده میداد نه چون زاهدان ریائی در خلوت و پنهانی.\n\nمعنی واژگان: [منعش نمي کردم: مانعش نمي شدم، سرزنشش نمي کردم/ صوفي وار: مانند صوفيان، پنهاني، دور از چشم مردم"
      }
    ]
  },
  {
    "title": "غزل شماره ۱۴۷ حافظ",
    "verses": [
      {
        "text": "نسیمِ بادِ صبا دوشم آگهی آورد / که روزِ محنت و غم رو به کوتهی آورد",
        "explanation": "معني بيت: ديشب بوي خوش نسيم صبحگاهي خبر آورد که روز رنج و غم پايان يافت.\n\nمحصول بيت ــ پيك باد صبا ديشب براى من خبرى آورد، يعنى آگاهم كرد كه روز محنت و غم روبه كوتهى آورد يعنى كوتاه شد.\n\nمعني واژگان: نسيم: وزش ملايم، وزيدن ملايم/ صبا: بادي که از طرف شمال يا مشرق مي وزد و پيام آور و پيام بر عاشقان است/ دوشم: ديشب براي من/ آگهي آورد: اطلاع داد/ رو به کوتهي آورد: کوتاه خواهد شد"
      },
      {
        "text": "به مُطربانِ صَبوحی دهیم جامهٔ چاک / بدین نوید که بادِ سحرگهی آورد",
        "explanation": "معني بيت: جامة خود را که از غلبة وجد و شوق در بزم باده نوشی بامدادی چاک زده ایم بواسطة مژدة وصلی که نسیم سحرگاهی آورد برامشگر می بخشیم.\n\nمعني واژگان: مطربان صبوحي: رامشگراني که به هنگام نوشيدن شراب صبحگاهي مي نوازند و مي خوانند/ جامه ي چاک: لباسي که از شادي بر تن خود پاره مي کنند/ نويد: مژده، بشارت/ باد سحرگهي: باد صبا"
      },
      {
        "text": "بیا بیا که تو حورِ بهشت را رضوان / در این جهان ز برایِ دلِ رهی آورد",
        "explanation": "معني بيت: بشتاب بشتاب که ترا ای سیه چشم بهشتی رضوان نگاهبان بهشت برای خشنودی دل مهرورز چاکر بگیتی آورد.\n\nمعني واژگان: حور بهشت: دختر سياه چشم و زيباي بهشتي/ رضوان: دربان و نگهبان بهشت/ رهي: غلام و چاکر"
      },
      {
        "text": "همی‌رویم به شیراز با عنایتِ بخت / زهی رفیق که بختم به همرهی آورد",
        "explanation": "معني بيت: با التفات دوست به شیراز باز میگردم، اقبال نیک من چه یار خوبی همسفرم کرد.\n\nمعني واژگان: با عنايت بخت: با توجه بخت، با خوشبختي/ در صفحة ۲۰۸ جامع نسخ دیوان حافظ تألیف مسعود فرزاد در نسخه بدل « عنایت دوست» بجای « عنایت بخت» آمده که بر متن ترجیح دارد/زهي: آفرين/ رفيق: همراه در سفر"
      },
      {
        "text": "به جبرِ خاطرِ ما کوش کـ‌این کلاهِ نمد / بسا شکست که با افسرِ شهی آورد",
        "explanation": "معني بيت: سعی کن تا دل ما را بدست آوری، چه بسا پیش آمده است که کلاه نمدین درویشی تاج شاهی را مغلوب کرده است.\n\nمعني واژگان: جبر: نیکو حال گردانیدن و شکسته بستن /جبر خاطر: دل به دست آوردن/ کلاه نمد: کلاهي که از نمد ساخته شده است، کلاهي که نشانه ي فقر صاحب آن است/ بسا: چه بسيار است، چه قدر زياد است/ افسر شهي: تاج پادشاهي"
      },
      {
        "text": "چه ناله‌ها که رسید از دلم به خرمنِ ماه / چو یادِ عارضِ آن ماهِ خرگهی آورد",
        "explanation": "معني بيت: همینکه دل از چهرة زیبای یار پرده نشین یاد کرد، فریادهایش بهالة ماه فلک برشد.\n\nمعني واژگان: خرمن ماه: هاله ي اطراف ماه/ عارض: چهره/ ماه خرگهي: ماه سراپرده نشین،  تُرک"
      },
      {
        "text": "رساند رایتِ منصور بر فلک حافظ / که اِلتِجا به جنابِ شهنشهی آورد",
        "explanation": "معني بيت: بيت را دو گونه مي توان معنا نمود:\n\n۱- حافظ پرچم پيروزي را به آسمان برافراشت، زيرا به درگاه شاهي پناه آورد.\n\n۲- اي حافظ، چون شاه منصور به درگاه شاه شجاع پناه آورد، چنان افتخاري نصيبش شد که پرچمش بر فراز آسمان برافراشته شد.\n\nمحصول بيت ــ حافظ رايت نصرت و يا رايت منصورى را و يا رايت شاه منصور را به فلك رساند وقتى كه به جناب شاه منصور التجا آورد. يعنى پناه آورد حاصل مطلب حافظ كه مداح شاه منصور شده و انتساب به وى پيدا كرده رايت خود را به آسمان\u200Cها رسانيد. اين قبيل كلمات شعرا ادعائى است نه حقيقى.\n\nمعني واژگان: رساند: در اغلب نسخ به جاي «رساند» رسيد آمده است و چون اين غزل در هنگامي سروده شده است که منصور بن مظفر بن محمد يعني برادر کوچکتر شاه يحيي از يزد به خدمت عموي خود شاه شجاع در محلي مرسوم به چهار گنبد رسيده است به غالب احتمال «رسي» درست تر است و مقصو داز «رايت منصور» هم درفش منصور شاه است/ رايت منصور: درفش پيروز، و اگر اشاره به منصور بن مظفر باشد. درفش شاه منصور/ التجا: پناه آوردن، پناه بردن/ جناب: آستانه ي در/ شهنشهي: منسوب به شاهنشاه /جناب شهنشهی: درگاه شاهان شاه یا شاه شاهان یعنی سرآمد پادشاهان."
      }
    ]
  },
  {
    "title": "غزل شماره ۱۴۸ حافظ",
    "verses": [
      {
        "text": "یارم چو قدحْ به دست گیرد / بازارِ بُتانْ شکست گیرد",
        "explanation": "معني بيت: هنگامي که معشوق من جام شراب به دست مي گيرد، بازار زيبارويان شکسته مي شود و از رونق و اعتبار مي افتد.\n\nمحصول بيت ــ وقتى يارم دست به قدح بزند يا قدح را به دست بگيرد بازار بتان شكست پيدا مى\u200Cكند. يعنى بازار محبوبان ديگر رونق ندارد. يعنى محبوبان در مقابل يارم شكست مى\u200Cخورند. خلاصه وقتى جانان ما شروع به باده\u200Cنوشى مى\u200Cكند، به قدرى حركات مقبول و مطبوع از خود نشان مى\u200Cدهد كه محبوبان ديگر در مقابل او چون بتان ناتراشيده مى\u200Cمانند كه هيچ\u200Cكس اعتبارشان نمى\u200Cكند.\n\nمعني واژگان: قدح: جام شراب/ بازار … شکست گيرد: رونق و جلوه ي … از ميان مي رود/ بُتان: زيبارويان"
      },
      {
        "text": "هر کس که بدیدْ چشم او گفت / کو محتسبی که مست گیرد؟",
        "explanation": "معني بيت: هر بیننده که نگاه بر چشم مست یار افکند، گفت: نهی کنندة از منکر کجاست تا این مست را بازداشت کند.\n\nمعني واژگان: محتسب: کسي که در شهرها امر به معروف و نهي از منکر کرده و بيش از همه افراد مست را مي گرفته و حد شرعي مي زده است."
      },
      {
        "text": "در بحرْ فِتاده‌ام چو ماهی / تا یار مرا به شَست گیرد",
        "explanation": "معني بيت: خواجه خود را به ماهي و معشوق را به صيّاد و ماهي گير تشبيه کرده است و مي فرمايد: به اميد آنکه معشوق، مرا صيد کند و به دام اندازد، خود را هم چون ماهي در دريا انداخته ام؛ يعني براي جلب توجّه او به هر کاري دست زده ام.\n\nمحصول بيت ــ به پاى يار افتاده\u200Cام به زارى كه مرا با دست خود بگيرد و بلند كند. عادت بر اين است وقتى كسى به پاى شخصى بيفتد، آن شخص با دو دست خود سر او را كه به پايش افتاده است مى\u200Cگيرد و بلندش مى\u200Cكند. غرض خواجه هم از جمله تا يار مرا به دست گيرد همين است.\n\nمعني واژگان: بحر: مقصود درياي عشق و شيفتگي است/ ماهي: مقصود عاشق حقيقي است (هر که جز ماهي ز آبش سير شد)/ شست: يکي به معني دام و ديگري به معني انگشت (با ذکر جزء و اراده ي کل يعني دست) و مقصود دام زيبايي يار است"
      },
      {
        "text": "در پاشْ فِتاده‌ام به زاری / آیا بُوَد آن که دست گیرد؟",
        "explanation": "معني بيت: در پاي معشوق به گريه و زاري افتاده ام، به اين اميد که مرا ياري کند.\n\nمحصول بيت ــ به پاى يار افتاده\u200Cام به زارى كه مرا با دست خود بگيرد و بلند كند. عادت بر اين است وقتى كسى به پاى شخصى بيفتد، آن شخص با دو دست خود سر او را كه به پايش افتاده است مى\u200Cگيرد و بلندش مى\u200Cكند. غرض خواجه هم از جمله تا يار مرا به دست گيرد همين است.\n\nمعني واژگان: زاري: حالت زار و نزار/ بود آن که: ممکن است/ دست گيرد: کمک کند"
      },
      {
        "text": "خُرَّم دلِ آن که همچو حافظ / جامی ز مِیِ اَلَست گیرد",
        "explanation": "معني بيت: شاد دل آنکس باد که مانند حافظ پیاله ای از می عشق که روز ازل به آدمی دادند، بنوشد.\n\nمعني واژگان: الست: روزي که ارواح موجودات در برابر حق صف کشيدند و خطاب «اَلستُ بِرَبِّکم» (= آيا من خداي شما نيستم) از جانب حق به گوش آنان رسيد و همگي پاسخ «بلي» (=بله) را دادند/ آن روز جام بلا (مي عشق سرمدي) را انسان نوشيد که آن را مي الست مي نامند/ خرّم: شاد و بانشاط"
      }
    ]
  },
  {
    "title": "غزل شماره ۱۴۹ حافظ",
    "verses": [
      {
        "text": "دلم جز مِهرِ مَه‌رویان، طریقی بر نمی‌گیرد / ز هر در می‌دهم پندش، ولیکن در نمی‌گیرد",
        "explanation": "معني بيت: دل من جز عشق ماه چهرگان راهی درپیش نمی گیرد،ازهرباب به وی نصیحت می کنم ولی اثرنمی بخشد؛سعدی گوید:\n\nگفتم آتش درزنم آفاق را\n\nگفت:سعدی ،درنگیرد با منت\n\nمعني واژگان: مهر: عشق، دوستي با اشاره به معني ديگر يعني خورشيد که با «مَه» در «مهرويان» انتخاب نمي کند/ ز هر در: هر گونه، هر نوع/ در نمي گيرد: اثر نمي کند"
      },
      {
        "text": "خدا را ای نصیحت‌گو، حدیثِ ساغر و مِی گو / که نقشی در خیالِ ما، از این خوش‌تر نمی‌گیرد",
        "explanation": "معني بيت: اي پنددهنده، به خاطر خدا از جام و مي سخن بگو، زيرا هيچ نقشي بهتر از اين دو در خاطر ما قرار نمي گيرد.\n\nمحصول بيت ــ اى واعظ و اى ناصح محض خاطر خدا از خط ساقى سخن بگو. زيرا در خيال ما نقشى خوش\u200Cتر از اين ثبت نمى\u200Cشود. يعنى پيدا نمى\u200Cشود مقصود اين است كه وقتى بحث از خط ساقى باشد مطالب در خاطرمان ثابت گشته و ديگر فراموش نمى\u200Cشود. اما ساير سخن\u200Cها براى ما فشار دارد.\n\nدر بعضى نسخه\u200Cها خط ساغر واقع است. با اين تعبير معنايش درست مطلوب نيست.\n\nمعني واژگان: خدا را: براي خدا/ حديث: گفتگو، سخن/ ساغر: جام شراب/ نقش: تصوير/ نمي گيرد: نقش نمي بندد، جاي نمي گيرد/ شايد در کلمه ي نقش اشاره اي باشد به معني موسيقايي آن يعني آهنگ و آواز (به مناسبت با حديث و گفتن)"
      },
      {
        "text": "بیا ای ساقی گُل‌رُخ‌، بیاور بادهٔ رنگین / که فکری در درونِ ما، از این بهتر نمی‌گیرد",
        "explanation": "معني بيت: اي ساقي زيبارو، شراب رنگين را بياور که هيچ فکري بهتر از باده نوشي در دل ما نقش نمي بندد و اثر نمي کند.\n\nمحصول بيت ــ صراحى را مخفيانه مى\u200Cكشم يعنى حمل مى\u200Cكنم. اما مردم تصور مى\u200Cكنند كه زير بلغم كتاب و دفتر است. عجيب اين است كه آتش اين زرق و ريا به كتاب و دفتر سرايت نمى\u200Cكند كه بسوزاند و محوش كند. اين كلام كنايه از رسوائى است. يعنى جاى تعجب است كه عكس\u200Cالعمل تزوير و رياى من به خودم برنمى\u200Cگردد و رسوايم نمى\u200Cكند.\n\nمعني واژگان: ساقي گل رخ: ساقي که چهره اش مانند گل است، ساقي زيبارو/ باده ي رنگين: يکي به معني شراب سرخ است که با ساقي «گل» رخ مناسبت دارد/ اما گاهي شراب در جامهاي الوان مي ريختند که ظاهراً به چند رنگ به نظر مي آمده است (ساقي به چند رنگ مي اندر پياله ريخت…)/ فکري در درون ما…: يعني هر فکري بکني به نظر ما بهتر از اين فکر نيست."
      },
      {
        "text": "صُراحی می‌کشم پنهان و مردم دفتر انگارند / عجب‌! گر آتشِ این زَرْق در دفتر نمی‌گیرد",
        "explanation": "معني بيت: مینای می پنهانی با خود میبرم و مردم گمان می کنند که دفتر دعاست،ولی درشگفتم که چراآتش نیرنگ و ریای من دراین دفترنمی افتد و آن را نمی سوزاند.\n\nمعني واژگان: صراحي: شيشه ي شراب/ مي کشم: حمل مي کنم (در اينجا اصطلاحاً معني نوشيدن نمي دهد، به قرينه ي «مردم دفتر انگارند»)/ دفتر: کتاب، البته اينجا کتاب شعر و سفينه و امثال آن نيست، بلکه مقصود کتابي است که مردم آن را معتبر و گاهي مقدس مي دانند (زيرا در مقابل صراحي آمده)/ عجب: عجيب است/ زرق: نيرنگ و ريا و تزوير/ دفتر: در مصراع دوم منظور دفتر عمر است (که يا مردم بفهمند و او را از ميان ببرند، با خدا غضب کند و …)"
      },
      {
        "text": "من این دَلقِ مُرَقَّع را، بخواهم سوختن روزی / که پیرِ مِی فروشانش‌، به جامی بر نمی‌گیرد",
        "explanation": "معني بيت: من این خرقۀ وصله بروصله را یک روز به آتش خواهم کشید،چه پیرمیکده این دلق را دربهای یک جام می نمی پذیرد،مقصودآن که این خرقه به یک جام نیرزد سوختنی است.\n\nمعني واژگان: دلق: لباس درويشي، لباس صوفيانه و خرقه/ مرقّع: لباسي که از تکه پاره هاي پارچه هاي مختلف به هم دوخته شده باشد/ برنمي گيرد: برنمي دارد، معاوضه نمي کند/ ارزش لباس صوفيان زمان را که در آن حقيقتي نيست از جامي شراب هم کمتر مي داند"
      },
      {
        "text": "از آن رو هست یاران را، صفا‌ها با مِی لَعلَش / که غیر از راستی نقشی، در آن جوهر نمی‌گیرد",
        "explanation": "معني بيت: دوستان ازبادۀ لعل فام پیر میخانۀ آئینۀ دل را ازآنرو بسیارروشنی و صفا می بخشند که این گوهر یعنی می تنها نقش حقیقت را می پذیرد که گفته اند مستی و راستی.\n\nمعني واژگان: از آن رو: از آن جهت/ مي لعل: شراب سرخ، که مي تواند منظور آن معشوق هم باشد و «ش» به مي فروش راجع نشود، بلکه به معشوق برگردد/ ضمناً لعل هم تراشش مشکل است و از اين جهت جز «راستي» نقشي نمي پذيرد/ جوهر: ذات هر چيز و در اينجا ذات شراب است و از اين جهت است که مستان داراي صفت راستي هستند."
      },
      {
        "text": "سر و چَشمی چُنین دلکَش، تو گویی چشم از او بردوز؟ / برو کاین وعظ بی‌معنی‌، مرا در سر نمی‌گیرد",
        "explanation": "معني بيت: به من مي گويي که از آن سر و چشمي که در نهايت زيبايي و دلکشي است، چشم بپوشم و روي بگردانم. برو و مرا رها کن که اين سخنان بي اساس و بيهوده در من اثر نمي کند.\n\nمحصول بيت ــ سر و چشمى به اين خوبى و به اين لطافت اما به من مى\u200Cگوئى چشم از او بردار. يعنى محبتش را ترك كن. خواجه مى\u200Cگويد برو كه اين وعظ بى\u200Cمعنى به سر و عقلم تأثير نمى\u200Cكند. يعنى اين وعظ را قبول نمى\u200Cكنم.\n\nمعني واژگان: دلکش: جذّاب، دلپذير، زيبا/ چشم ازو بردوز: چشم از او بردار/ وعظ: نصيحت، پند/ بي معني: بي پايه و اساس/ مرا در سر نمي گيرد: در سر من اثر نمي کند، در مغز من فرو نمي رود"
      },
      {
        "text": "نصیحتگو‌‌یِ رندان را، که با حکمِ قضا جنگ است / دلش بس تنگ می‌بینم، مگر ساغر نمی‌گیرد",
        "explanation": "معني بيت: اندرزگوی رندان باده گسار با فرمان قضا سر پیگارداردوازاین روی ازباده نوشی ما دل آزرده است و خرده برما می گیرد؛آیا جامی نمی نوشند تا دریابد که باده خوردن ما تقدیرازلی است.\n\nمعني واژگان: نصيحت گو: پنددهنده/ رندان: کساني که ظاهري بد و باطني نيکو دارند و از دقايق عمر خويش در رسيدن به حق استفاده مي کنند/ حکم قضا: سرنوشت مقدّر خدايي/ ساغر: جام شراب"
      },
      {
        "text": "میانِ گریه می‌خندم‌، که چون شمع اندر این مجلس / زبانِ آتشینم هست، لیکن در نمی‌گیرد",
        "explanation": "معني بيت: درحال گریستن ازتأثرخنده ام میگیرد که شمع سان دراین بزم مرا زبانی آتشین و دمی گرم است ولی در مجلسیان سخنم اثری نمی بخشد؛سعدی گوید:\n\nچون نیک بدیدم که نداری سرسعدی\n\nبربخت بخندیدم و برخود بگریستم\n\nمعني واژگان: مجلس: مقصود اجتماع است/ درنمي گيرد: اثر نمي کند/«درگرفتن»: يکي اثر کردن و ديگر آتش گرفتن"
      },
      {
        "text": "چه خوش صیدِ دلم کردی، بنازم چَشمِ مستت را / که کَس مُرغانِ وحشی را، از این خوش‌تر نمی‌گیرد",
        "explanation": "معني بيت: چه خوب دل سرکش و رام نشدني مرا شکاري کردي. آفرين بر آن چشم مست و خمارآلود تو؛ زيرا کسي مرغان وحشي را بهتر از اين نمي تواند به دام بيندازد و اسير کند.\n\nمحصول بيت ــ دلم را چه خوب صيد كردى قربان آن چشم مستت گردم زيرا كسى مرغ وحشى را از اين بهتر نمى\u200Cگيرد. يعنى دل من شكار كسى نمى\u200Cشد يعنى كسى نمى\u200Cتوانست آن را شكار كند. آفرين به آن چشمان مستانه\u200Cات كه مرغ وحشى را اين\u200Cگونه شكار كردى.\n\nمعني واژگان: چه خوش: به چه خوبي/ صيد کردي: شکار کردي/ نازيدن: آفرين گفتن، تحسين کردن/ چشم مست: چشم خمارآلود/ بنازم چشم مستت را:برچشم خمارآلودۀ تو آفرین می گویم."
      },
      {
        "text": "سخن در احتیاجِ ما و اِسْتِغنا‌یِ معشوق است / چه سود افسونگر‌ی ای دل؟ که در دلبر نمی‌گیرد",
        "explanation": "معني بيت: جان کلام و موضوع سخن این است که ما نیازمندیم و معشوق از ما بی نیاز است؛دلا ساحری تودرسخن فایده ای ندارد،چه دردل یاراثربخش نیست.\n\nمعنی واژگان: سخن: حرف اصلي، گفتار اصلي/ احتياج: نيازمندي/ استغنا: بي نيازي (- آيه ي ۵ از سوره ي فاطر ۳۵) (يا ايّها الناس انتم الفقراء اِلي اللهِ واللهُ هُوَ الغَنيُّ الحَميد)/ چه سود: چه فايده اي دارد؟ /افسونگري: نيرنگ و چاره سازي/ نمي گيرد: اثر نمي کند."
      },
      {
        "text": "من آن آیینه را روزی، به دست آرَم سِکَنْدَر‌وار / اگر می‌گیرد این آتش زمانی‌، ور نمی‌گیرد",
        "explanation": "معنی بیت: روزی من به آن شاهد آئینه رو ماننداسکندر که آینۀ اسکندری را به کوشش ارسطو به دست آورد دسترس خواهم داشت ، اگرچه آتش عشق من یکباراثرکند و باردیگر کارگرنیفتد، به هرحال دست از طلب بر نمی دارم.\n\nمعني واژگان: آيينه: مقصود آيينه ي باصفاي دل است و مي تواند آيينه ي جام شراب باشد/ اسکندر: گويند اسکندر بنا به تعبيه ي ارسطو آيينه اي ساخته بود که بر کنار دريا نهاده بودند و مي توانست به وسيله ي انعکاس نور خورشيد کشتي هاي دشمن را که به ساحل نزديک مي شدند آتش بزند و از همين جهت حافظ در مصراع دوم آورده است که (اگر مي گيرد اين آتش زماني ور نمي گيرد) اين آينه کشتي هاي دوست را آتش نمي زد ولي کشتي هاي دشمن را آتش مي زد و دل صافي عاشق، دوست را آتش نمي زند و دشمن شيطان صفت را در حريم خود راه نمي دهد/ و اگر آيينه را آيينه ي جام تصور کنيم مؤثر بودن و مؤثر نبودن شراب مطرح است"
      },
      {
        "text": "خدا را رحمی ای مُنْعِم‌، که درویشِ سرِ کویت / دری دیگر نمی‌داند، رهی دیگر نمی‌گیرد",
        "explanation": " معني بيت: اي توانگر بخشنده، به خاطر خدا رحمي کن، زيرا درويش کوي تو درگاه ديگري را نمي شناسد و راه ديگري را در پيش نمي گيرد.\n\nمحصول بيت ــ اين منعم محض خاطر خدا رحم كن، زيراكه گداى سر كويت غير از در تو در ديگرى نمى\u200Cشناسد و غير از راه سر كويت راهى نمى\u200Cداند. يعنى فقير توست نه گداى ديگرى.\n\nمعني واژگان: خدا را: براي خدا/ رحمي: رحم کن، مرحمت کن/ مُنعم: توانگر، مقصود معشوق است/ درويش: فقير عشق."
      },
      {
        "text": "بدین شعرِ ترِ شیرین‌، ز شاهنشَه عجب دارم / که سر تا پایِ حافظ را، چرا در زر نمی‌گیرد",
        "explanation": "معني بيت: با اين شعر لطيف و آبدار از شاهنشاه در شگفتم که چرا سر تا پاي حافظ را طلا نمي گيرد و به او صله ي گران بهايي عطا نمي کند!\n\nمحصول بيت ــ با اين شعر لطيف و شيرينى كه حافظ دارد، تعجب از پادشاه مى\u200Cكنم كه چرا سر تا پاى حافظ را غرق طلا نمى\u200Cكند. يعنى چرا قدر شاعرى بدين مهارت و قدرت را نمى\u200Cداند و حالش را كاملا رعايت نمى\u200Cكند.\n\nمعني واژگان: شعر تر: شعر ماهرانه/ شيرين: دلنشين/ در زر گرفتن: غرق در طلا کردن، شاه شجاع غزلي ساخته بود با مطلع: (چه شد جانا بدين گرمي که سوزم در نمي گيرد – مگر فرياد مهجوران ترا در سر نمي گيرد) و حافظ به اقتفاي او اين غزل را سروده است که به راستي اين شعر کجا و آن شعر کجا"
      }
    ]
  },
  {
    "title": "غزل شماره ۱۵۰ حافظ",
    "verses": [
      {
        "text": "ساقی ار باده از این دست به جام اندازد / عارفان را همه در شُربِ مُدام اندازد",
        "explanation": "معنی بیت: اگرساقی بدین گونه می درساغر ریزد،اهل عرفان و صاحبدلان را برنوشیدن بادۀ معرفت برانگیزد.\n\nمعنی واژگان: ازين دست: يکي به اين معني که به اين روش، به اين زيبايي، بدين گونه؛ و ديگر با چنين دست زيبايي/ عارف: کسي که به مرتبه ي معرفت رسيده باشد و حق و حقيقت را در دسترس خويش يافته باشد/ شرب مدام: يکي به معني نوشيدن شراب و ديگر نوشيدن شراب به طور هميشگي (زيرا مدام هم معني شراب مي دهد و هم معني هميشگي)"
      },
      {
        "text": "ور چُنین زیرِ خَم زلف نهد دانهٔ خال / ای بسا مرغِ خِرَد را که به دام اندازد",
        "explanation": "معنی بیت: و نيز اگر ساقي اين گونه خال خود را زير پيچ و تاب گيسوي زيبايش قرار دهد، چه بسيار عقل ها را به دام عشق گرفتار مي سازد.\n\nمحصول بيت ــ اگر جانان نيز به زير خم زلفش اين\u200Cطور يعنى به اين وجه و به اين سياق دانه خال بگذارد مرغ عقل بسيارى را به دام مى\u200Cاندازد. يعنى اى جانان اگر زلفت را دام و خالت را دانه دام كنى مرغ عقل بسيارى از مردم را صيد مى\u200Cنمائى. يعنى اسير دام زلفت مى\u200Cكنى.\n\nمعنی واژگان: ور: و اگر/ اي بسا: چه بسیار، چه زياد."
      },
      {
        "text": "ای خوشا دولتِ آن مست که در پایِ حریف / سر و دستار نداند که کدام اندازد",
        "explanation": "معنی بیت: چه نیک است بخت آن سرمست بادۀ محبت که هنگام نثارکردن درقدم معشوق سرازدستار و کلاه بازنشناسد.\n\nمعنی واژگان:اي خوشا: چه خوش است/ دولت: خوشبختي/ حريف: معشوق/ دستار: عمامه، کلاه"
      },
      {
        "text": "زاهدِ خام که انکارِ مِی و جام کند / پخته گردد چو نظر بر میِ خام اندازد",
        "explanation": "معنی بیت: پارسای ناپخته اندیشه که نوشیدن باده و گرفتن ساغررا ناپسندمیشمارد،چون دیده برشراب خالص افکند تجربه آموزدوپرورده اندیشه شود.\n\nمعنی واژگان:خام: بي تجربه، ناپخته/ انکار کردن: مخالفت کردن با …/ مي خام: شراب تازه و ناپخته (در بعضي از مذاهب شراب خام را حرام و شراب پخته شده را حلال مي دانستند)"
      },
      {
        "text": "روز در کسبِ هنر کوش که مِی خوردنِ روز / دلِ چون آینه، در زنگِ ظَلام اندازد",
        "explanation": "معنی بیت: روز به هنرآموزی بپرداز که باده گساری روزانه دل پاک و روشن چون آینۀ تو را به تیرگی زنگ تاریکی گرفتارخواهد کرد.\n\nمعنی واژگان: کسب هنر: به دست آوردن هنر (در اينجا کلمه ي کسب با ظرافت آمده که اشاره اي به کسب ماديات و کسب علم و کسب هنر باشد)."
      },
      {
        "text": "آن زمان وقتِ میِ صبح فروغ است که شب / گِردِ خَرگاهِ افق پردهٔ شام اندازد",
        "explanation": "معنی بیت: زماني براي نوشيدن شراب تابناک مناسب است که شب فرارسيده و تاريکي، خود را هم چون پرده ي سياه بر گرداگرد آسمان انداخته باشد.\n\nمحصول بيت ــ وقت مى صبح فروغ. يعنى مى روشن زمانى است كه تاريكى شب به اطراف خرگاه افق يعنى به افق سماء پرده شام بكشد. يعنى اطراف آسمان را تاريكى فرا بگيرد، حاصل مطلب فحوا و مضمون اين دو بيت خواجه اين را مى\u200Cرساند كه مى\u200Cگويد اگر باده نوشيدن جايز باشد زينهار كه شب بخور نه روز.\n\nمعنی واژگان: مي صبح فروغ: شرابي که نور صبحگاهي را دارد، يعني روشن و درخشان است."
      },
      {
        "text": "باده با محتسبِ شهر ننوشی زنهار / بخورد باده‌ات و سنگ به جام اندازد",
        "explanation": "معنی بیت: آگاه باش که مبادا با محتسب شهر هم پياله شوي و باده بنوشي، زيرا او کسي است که با تو باده مي نوشد و سنگ به جامت مي اندازد؛ يعني محتسب دوست واقعي و صديقي براي تو نخواهد بود.\n\nمحصول بيت ــ به طريق خطاب عام مى\u200Cفرمايد. زنهار با محتسب شهر باده مخور زيراكه شرابت را مى\u200Cخورد و به قدحت سنگ مى\u200Cاندازد. يعنى باده را همراه تو مى\u200Cخورد ضمنآ احكام احتساب را هم اجرا مى\u200Cكند. خلاصه اسباب طرب و آلات بزمت را به هم مى\u200Cزند و تو را رنجيده خاطر مى\u200Cكند.\n\nمعنی واژگان: باده: شراب/ محتسب: کسي که در شهر امر به معروف و نهي از منکر مي کند و مخصوصاً شرابخواران را حد مي زند/ زنهار: آگاه باش."
      },
      {
        "text": "حافظا سر ز کُلَه گوشهٔ خورشید برآر / بختت ار قرعه بدان ماهِ تمام اندازد",
        "explanation": "معنی بیت: ای حافظ،اگربخت نیک قرعۀ وصال آن ماه رخساررا به نام تو زند یعنی وصل وی نصیب تو شود،سرفخر ازکنارتاج خورشید بلندبرافراز.\n\nمعنی واژگان: سر برار: جاي گير شو، جايگزين شو/ کُله گوشه: بر سر تاج/ قرعه انداختن: نصيب کردن، بهره مند ساختن/ ماه تمام: ماه کامل، پر ماه، ماه شب چارده"
      }
    ]
  },
  {
    "title": "غزل شماره ۱۵۱ حافظ",
    "verses": [
      {
        "text": "دَمی با غم به سر بردن جهان یک سر نمی‌ارزد / به می بفروش دلقِ ما کز این بهتر نمی‌ارزد",
        "explanation": "معنی بیت: همۀ عالم به اندازۀ یک نفس به اندوه زیستن ارزش ندارد ، خرقۀ زهد ما را در بهای باده بده که این دلق بیش از این قیمتی ندارد .\n\nمعنی واژگان:دمي: لحظه اي/ يکسر: تماماً/ دلق: خرقه، لباس درويشي."
      },
      {
        "text": "به کویِ می فروشانش به جامی بر نمی‌گیرند / زهی سجادهٔ تقوا که یک ساغر نمی‌ارزد",
        "explanation": "معنی بیت: در میخانه جانماز پرهیزگاری را به عوض یک جام باده نمی پذیرند ، جای شگفتی نیست که سجادۀ تقوی به اندازۀ یک ساغر می بها ندارد .\n\nمعنی واژگان: برنمي گيرد: نمي پذيرند، برنمي دارند/ زهي: عجيب است، چه عجيب است/ سجاده: جانماز، فرش کوچکي که بر روي آن نماز مي خوانند/ تقوي: پرهيزگاري/ ساغر: جام شراب، در اينجا مقصود محتواي جام است نه خود جام /سجّادۀ تقوی : جانماز پرهیزگاری"
      },
      {
        "text": "رقیبم سرزنش‌ها کرد کز این باب رُخ برتاب / چه افتاد این سر ما را که خاکِ در نمی‌ارزد؟",
        "explanation": "معنی بیت: نگهبان آستان دوست مرا ملامت کرد که از این درگاه روی بگردان ، آیا چه پیش آمد که سر ما را ارزش خاک این درگاه نیست .\n\nمعنی واژگان: رقيب: مراقب، نگهبان، محافظ/ باب: درسرای محبوب/ رخ برتاب: روبگردان/ چه افتاد اين سر ما را: براي سر ما چه اتفاقي افتاده است/ خاک درنمي ارزد: براي به خاک نهادن هم ارزشي ندارد."
      },
      {
        "text": "شکوهِ تاجِ سلطانی که بیمِ جان در او دَرج است / کلاهی دلکش است اما به تَرکِ سر نمی‌ارزد",
        "explanation": "معنی بیت: فر دیهیم شاهی که خطر جانی در آن مندرج است ، کلاهی دلپذیر است ولی ارزش آن ندارد که آدمی برای به دست آوردنش سر خود را از دست بدهد .\n\nمعنی واژگان: شکوه: جلوه و شوکت/درج: وارد شده، مندرج/ دلکش: جذّاب/ ترک: دور شدن از … ،از دست دادن …"
      },
      {
        "text": "چه آسان می‌نمود اول غمِ دریا به بوی سود / غلط کردم که این طوفان به صد گوهر نمی‌ارزد",
        "explanation": "معنی بیت: اندیشه و بیم از دریا به امید سود بردن سخت آسان به نظر می رسید ولی  پنداری نادرست بود ، چه ارزش یافتن صد گهر گرانبها با رنج طوفان برابری نتواند کرد .\n\nمعنی واژگان:مي نمود: جلوه مي کرد/ غم دريا: مشکلات سفر دريا. به بوي سود: در آرزوي سود و بهره وري/ غلط کردم: اشتباه کردم/ گوهر: جواهر، در اينجا مرواريد (چون مربوط به درياست)/به جهت وجود همين بيت در اين غزل است که مي گويند محمود شاه والي دکن حافظ را به دکن (هند) دعوت کرده و حافظ ابتدا قصد قبول اين دعوت و دل به دريا زدن داشته است، ولي بعد که از دور و نزديک درشتي ها و دشواريهاي سفر را مي بيند، اين غزل را براي محمود شاه مي فرستد و از نرفتن خود عذر مي خواهد. اما ابيات ۴ و ۷ به گونه اي است که اين مناسبت را نفي مي کند و حدس دکتر غني (که اين غزل درباره کشته شدن شيخ ابواسحاق است) مناسب تر به نظر مي رسد/ چه آسان : سخت آسان"
      },
      {
        "text": "تو را آن بِهْ که رویِ خود ز مشتاقان بپوشانی / که شادیِّ جهانگیری، غمِ لشکر نمی‌ارزد",
        "explanation": "معنی بیت: بهتر است که چهره از عاشقان خود پنهان داری ، چه مسرت تسخیر ملک دلها با رنج غمخواری و تیمار سپاه دلدادگان برابر نتواند بود .\n\nمعنی واژگان: مشتاقان: کساني که اشتياق ديدن تو را دارند/ شادي جهانگيري: لذت فتح جهان/ غم لشکر: دردسر سپاه."
      },
      {
        "text": "چو حافظ در قناعت کوش و از دنیایِ دون بگذر / که یک جو مِنَّتِ دونان دو صد من زر نمی‌ارزد",
        "explanation": "معنی بیت: مانند حافظ شيوه ي قناعت را در پيش بگير و از دنياي بي ارزش بگذر، زيرا يک جو منّت کشيدن از انسان هاي فرومايه، ارزش دو صد من طلا را ندارد.\n\nمحصول بيت ــ خواجه به طريق خطاب عام مى\u200Cفرمايد: چون حافظ به قناعت كوش و دنياى دون را ترك كن. يعنى طالب اين دنياى پست مباش زيرا يك جو منت فرومايگان به صد من طلا نمى\u200Cارزد.\n\nحاصل كلام براى كسى كه طالب و راغب دنيا باشد تواضع و انقياد و منت دونان ضرورى است و اين خود يك مصيبت عظيم است حالا كه اين\u200Cطور است چون حافظ به قناعت كوش و راحت زندگى كن.\n\nمعنی واژگان: دنياي دون: دنياي پست. در صفحة ۱۴۰ جامع نسخ دیوان حافظ تألیف مسعود فرزاد ، دنیای دون به جای دنیی دون آمده که بر متن ترجیح دارد ؛ دنیا در اصطلاح تصوف چیزی است که انسان را از خدا باز دارد …. دنیا عبارت است از حظوظ …. یعنی بهر چه نفس تو متلذّذ گردد آن دنیای تو باشد ( نقل به اختصار از لغت نامۀ دهخدا )"
      }
    ]
  },
  {
    "title": "غزل شماره ۱۵۲ حافظ",
    "verses": [
      {
        "text": "در ازل پرتوِ حُسنت ز تجلی دَم زد / عشق پیدا شد و آتش به همه عالم زد",
        "explanation": "معنی بیت: در روز نخست فروغ حسن تو ای محبوب ازلی آهنگ ظهور و جلوه گری کرد ، از این نمایش جمال عشق پدید آمد و چون عشق زادۀ حسن است ، جهان را در شور افکند و همه را در آتش خود سوخت\n\nمعنی واژگان:ازل: روز آغاز جهان که خود بي آغاز است، روز الست/ پرتو: نور، فروغ، جلوه/ حسن: زيبايي/ تجلّي: جلوه گري، ظاهر و هویدا شدن و جلوه کردن /  دم زد: اراده کرد، کمي اظهار تمايل کرد/ آتش زد: سوزانيد/ پيدا شدن عشق نشانه ي تجلّي فروغ زيبايي حق است/ عشق ازلي است/ راست گويم عشق خوبان آتش است – سخت مي سوزاند اما دلکش است"
      },
      {
        "text": "جلوه‌ای کرد رُخَت دید مَلَک عشق نداشت / عینِ آتش شد از این غیرت و بر آدم زد",
        "explanation": "معنی بیت: جمال تو نمایان شد ، ابلیس دید ، چون در فطرتش عشق نبود تا تو را عاشقانه بپرستد ، از شدت رشک مانند آتش سوزان شد و راه بر دل آدم زد و به گمراه کردنش پرداخت ؛ تلمیحی دارد به آیۀ ۱۶ سورۀ اعراف (۷) .\n\nمعنی واژگان: جلوه اي کرد: لحظه اي خود را نشان داد/ ملک: فرشته/ عين: مثل، مانند/ غيرت: احساس بيگانگي/ آدم: مقصود ابوالبشر است/ فرشته عشق نداند که چيست اي ساقي- بخواه جام و گلابي به خاک آدم ريز"
      },
      {
        "text": "عقل می‌خواست کز آن شعله چراغ افروزد / برق غیرت بدرخشید و جهان برهم زد",
        "explanation": "معنی بیت: خرد مصلحت جو مایل بود که از آن درخش  ایزدی چراغ خود را فروغی بخشد و سودی جوید ، برق رشک عشق تابان شد و شوری به پا کرد و جهان را دگرگون ساخت .\n\nمعنی واژگان: افروزد: روشن کند/ برق: آذرخش/ غيرت: احساس بيگانگي/ مقابله ي عشق و عقل که عارفان پاي عقل را لنگ و بال عشق را شاهبال و شاهپر مي دانند/ (عقل در شرحش چو خر در گل بخفت // شرح عشق و عاشقي هم عشق گفت)/ بر هم زدن جهان از اين روست که کارهايي که عاقلانه به نظر مي رسد با ناکامي به پايان مي رسد، اما عشق همه ي موانع را از سر راه برمي دارد و به مقصد مي رسد"
      },
      {
        "text": "مدعی خواست که آید به تماشاگَهِ راز / دست غیب آمد و بر سینهٔ نامحرم زد",
        "explanation": "معنی بیت: عقل مصلحت اندیش به ادّعای رقابت با عشق خواست که در معرض اسرار غیب گام نهد ، دست نهان حق نمایان شد و بر سینۀ خرد که راز دار غیب نمی توانست باشد ، کوفت و او را دور کرد .\n\nمعنی واژگان: مدّعي: مقصود فرشته اي است که ادعا داشت که او از آتش است و آدم از خاک که رانده ي درگاه حق شد و «ابليس» و «شيطان» نام گرفت/ (بعضي مدعي را همان عقل مي دانند که در بيت قبل مطرح شد)/ تماشاگه راز: جايي که بتوان به «راز» پي برد/ مقصود از اين راز «عشق» است/ نامحرم: آن که رازدار نيست و نبايد از راز اطلاعي حاصل کند."
      },
      {
        "text": "دیگران قرعهٔ قسمت همه بر عیش زدند / دل غمدیدهٔ ما بود که هم بر غم زد",
        "explanation": "معنی بیت: جزدل محنت کشیدۀ ما که غم عشق را برگزید در صف عاشقان بلاکش در آمد ، دیگران بهرة مطلوب خود را در زندگی خوش و آسوده جستند .\n\nمعنی واژگان: ديگران: مقصود موجودات ديگر بجز انسان است/ قرعه زدن: نصيب شدن، قسمت شدن/ دل غمديده: دلي که دچار غم عشق شده بود/ هم: همچنين، باز هم، (بعضي «هم» را به معني غم مي دانند که با توجه به دل غمديده معلوم است که «هم» ادات تکرار و تأکيد است)./ غم عشق که غمي شيرين است به دنبال خود غمهاي ديگر مي آورد اما شيرين غم عشق همه ي آن غمها را محو مي کند/ غم عشق آمد و غمهاي دگر پاک ببرد – سوزني بايد کز پاي درآرد خاري"
      },
      {
        "text": "جانِ عِلْوی هوسِ چاهِ زنخدان تو داشت / دست در حلقهٔ آن زلفِ خَم اندر خَم زد",
        "explanation": "معنی بیت: روح قدسی یا جان پاک می خواست که چاه ذقن تو را ببیند به کنایه یعنی خواستار وصال تو بود ، ناگزیر در چنبر گیسوی دراز شکن بر شکن تو دست آویخت  ، مقصود آن که جان از جهان برین به جهان فرودین یا عالم کثرت آمد  ، چه جان را در قالب تن برای عشق ورزی با تو آفریده اند .\n\nمعنی واژگان: علوی : برین منسوب به علو ( به کسر اول و سکون دوم ) به معنی بلندی / جان علوي: جاني که از عالم بالاست/ چاه زنخدان: فرورفتگي زيباي ميان چانه معشوق که مظهر زيبايي است و به علت کلمه ي «چاه» مناسبت دارد که با دست زدن به زلف درون اين چاه برود/ حلقه: متناسب با ريسماني است که با آن به قعر چاه مي روند و ضمناً «جعد» زلف را به ذهن متبادر مي کند/ خم اندر خم: پرپيچ و تاب."
      },
      {
        "text": "حافظ آن روز طربنامهٔ عشق تو نوشت / که قلم بر سرِ اسبابِ دلِ خُرَّم زد",
        "explanation": "معنی بیت: حافظ آن زمان نامۀ شادی فزای عشق تو را به نگارش آورد که بر سر و سامان دل شاد خود قلم محو کشید و به غم تو دل خوش کرد .\n\nمعنی واژگان: طربنامه: کتاب شادي/ قلم بر چيزي زدن: آن را از ميان بردن و محو کردن، از آن صرف نظر کردن/ اسباب: سببها، علتها، وسايل/ دل خرّم: دل شاد و مسرور"
      }
    ]
  },
  {
    "title": "غزل شماره ۱۵۳ حافظ",
    "verses": [
      {
        "text": "سحر چون خسرو خاور عَلَم بر کوهساران زد / به دستِ مرحمت یارم درِ امیدواران زد",
        "explanation": "معنی بیت: چون بامداد پگاه خورشید، شهریار مشرق درفش نور بر کوهستان افراشت، یار من با دست لطف حلقه بر در کلبة عاشقان امیدوار نواخت\n\nمعنی واژگان: سحر: صبحگاه، وقتي که خورشيد طلوع مي کند/ خسرو خاور: پادشاه شرق، مقصود خورشيد است/ علم بر کوهساران زد: روشني آن بر سر کوهها نمايان شد."
      },
      {
        "text": "چو پیشِ صبح روشن شد که حالِ مِهر گردون چیست / برآمد خنده‌ای خوش بر غرورِ کامگاران زد",
        "explanation": "معنی بیت: چون حال بی ثباتی لطف و وفای فلک بر صبح هویدا شد یا بایهام مقصود آنست که چون صبح دانست که خورشید آسمان در حجاب غروب ناپدید خواهد شد، بر فریفتگی و غرور مهر که خود را مسلط بر جهان میدید باستهزاء خندید.\n\nمعنی واژگان: روشن شد: واضح شد (با اشاره به معني ديگر روشن) / مهر: دوستي (با اشاره به معني ديگر مهر يعني خورشيد) / گردون: فلک، سپهر/ برآمد: بالا آمد/خنده ي خوش: با طنز به معني خنده ي تمسخرآميز/ غرور: خودپسندي، تکبّر/ کامگاران: خوشبخت ها، کساني که احساس خوشبختي مي کنند."
      },
      {
        "text": "نگارم دوش در مجلس به عزمِ رقص چون برخاست / گره بگشود از ابرو و بر دل‌های یاران زد",
        "explanation": "معنی بیت: دیشب یار زیبای من چون بآهنگ پای کوبی و دست افشانی برپا ایستاد، چین ناز و تکبر از ابرو باز کرد و دلهای یاران را با گره عشق استوار بست.\n\nمعنی واژگان: نگار: معشوق/ دوش: ديشب/ عزم: قصد/ گره بگشود از ابرو: چهره ي او شکفته شد/ (گره) بر دلها زد: دلها را پر از غصه کرد."
      },
      {
        "text": "من از رنگِ صَلاح آن دَم به خونِ دل بِشُستم دست / که چشم باده پیمایش صلا بر هوشیاران زد",
        "explanation": "معنی بیت: من آنگاه دست از رنگ تقوی و پارسائی با خون دل پاک کردم ( آندم دست از تقوی شستم) که چشم مست یار هوشمندان را بباده\u00ADگساری و عشقبازی دعوت کرد.\n\nمعنی واژگان: آن دم: وقتي/ خون دل: غم و غصه، اشک خونين / دست شستن: ترک کردن، پاک کردن دست / چشم باده پيما: چشم مست کننده/ صلا زدن: صدا کردن، فراخواندن، جذب کردن."
      },
      {
        "text": "کدام آهن‌دلش آموخت این آیین عیّاری / که از اول چون برون آمد رهِ شب‌زنده‌داران زد",
        "explanation": "معنی بیت: کدام سنگین دل سخت دل شیوة رهزنی دلها را بوی تعلیم داد که از نخست چون گام بیرون نهاد، راه بر عاشقان شب تا سحر نخفته گرفت و دلهای آنان را بیغما برد.\n\nمعنی واژگان: آهن دل: بيرحم (کلمه ي آهن به جهت تناسب يا عياري به کار رفته است)/ آيين: روش/ عياري: روشي بوده است جوانمردانه ولي توأم با دزدي و راهزني به اين ترتيب که عياران از ثروتمندان خسيس دزدي مي کردند و به مردمان فقير مي دادند و خود در مال تصرفي نمي کردند و مردم آنها را دوست مي داشتند اما اگر گرفتار مي شدند مانند دزدان با آنان رفتار مي شد/ در اين بيت از بُعد راهزني آنان استفاده شده است که راه شب زنده داران را مي زنند/ شب زنده داران: مردم با تقوي و پرهيزگار/ برون آمدن: هم معني ظاهر شدن مي دهد و هم معني «خروج» (برضد…)"
      },
      {
        "text": "خیالِ شهسواری پخت و شد ناگَه دلِ مسکین / خداوندا نگه دارش که بر قلبِ سواران زد",
        "explanation": "معنی بیت: معنی بیت: دل من هوای یکه سواری از سواران عرصة حسن را در سر پرورد و از دست رفت و بسوی یار شتافت ای خدا، دل بیچارة ما را حفظ فرما که بمیان صف این سواران تاخت تا باشد که بنزد آن سوار یگانه برسد.\n\nمعنی واژگان: خيال پختن: فکر ناپخته کردن/ شهسواري: سواري دلاورانه/ قلب: ايهام يکي به معني دل و ديگري وسط لشکر"
      },
      {
        "text": "در آب و رنگِ رخسارش چه جان دادیم و خون خوردیم / چو نقشش دست داد اول، رقم بر جان سپاران زد",
        "explanation": "معنی بیت: در آرزوی جلوة جمالش جانها باختیم و رنجها بردیم، همینکه در نرد عشق نقش و خال مطلوب را بدست آورد، نخست فرمان کشتن عاشقان جان نثار را نگاشت.\n\nمعنی واژگان: آب و رنگ: جلوه و جلا (با اشاره به معني اصلي آب و رنگ)/ جان دادن: مناسب است با «آب»/ خون خوردن: يعني غصه خوردن، مناسب است با رنگ (لف و نشر مرتب)/ نقشش دست داد: يعني نوبت بازي به او رسيد و مهره ي مناسب کسب کرد، فرصت يافت (نقش با آب و رنگ مناسب است)/ رقم زدن: خطّ محو و نابودي کشيدن/ جان سپاران: عاشقان جان بر کف"
      },
      {
        "text": "منش با خرقهٔ پشمین کجا اندر کمند آرم / زره مویی که مژگانش رهِ خنجرگزاران زد",
        "explanation": "معنی بیت: من با دلق پشمینه و جامة فقیرانه آن یار زره گیسو را در کمند عشق خود گرفتار نتوانم کرد، یاری که تیر مژگانش راه دل پهلوانان شمشیرزن را زده است.\n\nمعنی واژگان: منش: من او را/ زره مو: معشوقي که گيسوانش مانند زره جنگجويان حلقه حلقه و پرچيچ و تاب است/ ره زدن: منحرف کردن، به بند درآوردن، در بند عشق اسير کردن/ خنجرگزار: جنگجو، صحیح آن خنجرگذار، آنکه خنجر را از تن دشمن بگذراند و پیکر خصم را بشکافد"
      },

      {
        "text": "شهنشاهِ مظفر فر شجاعِ مُلک و دین منصور / که جودِ بی‌دریغش خنده بر ابر بهاران زد",
        "explanation": "معنی بیت: نظر و توجه ما ببهرة توفیق الهی و فرخندگی اقبال پادشاهست که مددگار تو شود پس مراد خاطر حافظ را برآور که فال نیکبختان را برای تو گرفت.\n\nمعنی واژگان: مظفر: پيروز/ فرّ: شکوه و جلال/ شجاع ملک و دين منصور: منظور شاه منصور برادرزاده ي شاه شجاع فرزند مظفر بن محمد (امير مبارزالدين) آخرين شاه سلسله ي آل مظفر است که دليرانه با تيمور جنگيد و سرانجام کشته شد و با کشته شدن او سلسله ي آل مظفر منقرض گرديد (۷۹۵)، اين پادشاه سخت مورد علاقه ي حافظ بوده است/ جود: بخشش/ بي دريغ: بدون مضايقه و بي نهايت/ ابر بهاران: ابر بهاري که بارانهاي تند و سيل آسا دارد"
      },
      {
        "text": "از آن ساعت که جامِ می به دستِ او مُشَرَّف شد / زمانه ساغرِ شادی به یادِ میگساران زد",
        "explanation": "معنی بیت: از آن زمان که جام باده افتخار اين را پيدا کرد که در دست شاه منصور جاي بگيرد، روزگار به شادي باده نوشان شراب نوشيد.\n\nمحصول بيت ــ از آن زمان به بعد كه جام مى با دست شاه شجاع مشرف گشته يعنى از وقتى كه قدح شراب را به دست گرفته زمانه ساغر شادى و سرور به عشق باده\u200Cنوشان زد. يعنى به عشق باده\u200Cنوشان و از كمال خوش\u200Cحالى كه در روزگار يك چنين پادشاه عياش و باده\u200Cنوش پيدا شده اين ساغر شادى را نوشيد."
      },
      {
        "text": "ز شمشیرِ سرافشانش ظفر آن روز بِدْرَخشید / که چون خورشیدِ انجم سوز تنها بر هِزاران زد",
        "explanation": "معنی بیت: آن روز از شمشير درخشان و سرافشان او پيروزي نمايان گشت که او هم چون خورشيد که به هزاران ستاره حمله مي کند و آنها را نابود مي سازد، يک تنه به قلب هزاران لشکر حمله کرد.\n\nمحصول بيت ــ از شمشير زرافشان شجاع آن روزى ظفر هويدا گشت كه چون خورشيد انجم\u200Cسوز يك تنه در برابر هزار سوار ايستاد و بر همه فايق آمد. خلاصه بهادرى شجاع مشهور عالم است. حتى زمانى كه با تيمور مى\u200Cجنگيد فقط سى هزار سرباز داشت. در حالى\u200Cكه تعداد لشكر تيمور را دويست هزار تخمين زده\u200Cاند. شجاع در اين جنگ ثلث قشون تيمور را هلاك مى\u200Cكند تا جائى كه تيمور از شجاعت و رشادت شجاع بسيار خوشش مى\u200Cآيد و اراده مى\u200Cكند كه شجاع را زنده دستگير كند بالأخره مى\u200Cبيند كه اين امر غيرممكن است و قشونش با دست شجاع چون باران تير مى\u200Cخورد و هلاك مى\u200Cشود. پس با اين تفسير اين بيان خواجه: تنها بر هزاران زد. بسيار بجاست زيرا تركمانان بى\u200Cحد و حصر بوده\u200Cاند و با وجود اين اكثرشان با دست شاه شجاع به هلاكت رسيدند، خلاصه شجاعت و رشادت فوق\u200Cالعاده داشت.\n\nمعنی واژگان: سرافشان: صفت شمشيري که سرها را از روي تن ها بر زمين مي ريزد/ ظفر: پيروزي/ انجم سوز: صفت خورشيد که وقتي طلوع مي کند ستاره ها محو مي شوند و نور آنها ديگر بر زمين نمي رسد و گويي ستاره ها را مي سوزاند."
      },
      {
        "text": "دوامِ عمر و مُلکِ او بخواه از لطف حق ای دل / که چرخ این سکهٔ دولت به دورِ روزگاران زد",
        "explanation": "محصول بيت ــ اى دل از لطف حق دوام عمر و ملك شاه را بخواه. زيرا كه فلك اين سكه دولت را به مدت  ايام زده است. يعنى دوام اين دولت موقوف است به دوام و ثبوت ايام. حاصل كلام، تا دنيا هست سكه دولت اين پادشاه هم دوام دارد مضمون اين بيت خواجه به طريق تفأل آمده.\n\nدر مصرع اول، كسى كه عمر را مضاف به ملك كرده و در معنا گفته است: اى دل دوام عمر ملك او را از لطف حق بخواه اصابت نكرده است.\n\nمعنی واژگان: دوام: پايداري، ادامه/ ملک: پادشاهي، سلطنت/ لطف: مهرباني، توجه مهربانانه/ چرخ: فلک/دولت: خوشبختي/ روزگاران: دورانها"
      },
      {
        "text": "نظر بر قرعهٔ توفیق و یُمنِ دولتِ شاه است / بده کامِ دلِ حافظ که فالِ بختیاران زد",
        "explanation": "معنی بیت: دلا، بقای زندگانی و پادشاهی او را از عنایت خداوندی خواستار شو چه این نقش و مهر سلطنت تا زمانهای دراز بنام او خواهد بود و دولت وی تا روزگارست دوام خواهد یافت.\n\nمعنی واژگان: نظر: توجه/ قرعه: قسمت، نصيب/ توفيق: موافقت خدا با بنده در کاري/ يمن: مبارکي/ دولت: خوشبختي، بخت/ کام: آرزو/ بختياران: سعادتمندان، خوشبخت ها."
      }
    ]
  },
  {
    "title": "غزل شماره ۱۵۴ حافظ",
    "verses": [
      {
        "text": "راهی بزن که آهی بر سازِ آن توان زد / شعری بخوان که با او رَطلِ گران توان زد",
        "explanation": "معنی بیت: نغمه ای بنواز که بر آهنگ آن بتوان دمی عاشقانه بر آورد و سرودی بخوان که به همراه آن پیمانۀ گران توان گرفت و نوشید .\n\nمعنی واژگان: راه: مقام، پرده، آهنگ (موسيقي)/ بزن: بنواز/ آه زدن: آه کشيدن/ برساز: هم آهنگ/ رطل گران: پيمانه ي شراب، جام بزرگ شراب/ زدن: نوشيدن"
      },
      {
        "text": "بر آستانِ جانان گر سر توان نهادن / گلبانگِ سربلندی بر آسمان توان زد",
        "explanation": "معنی بیت: اگر بتوان سر بر آستانه ي معشوق قرار داد و مقيم کوي او شد، مي توان با سرافرازي و افتخار، فرياد خود را به آسمان رساند.\n\nمعنی واژگان: آستان: جناب، درگاه/ جانان: معشوق/ گلبانگ: فرياد، صداي بلند/ سربلندي: افتخار، سرفرازي"
      },
      {
        "text": "قَدِّ خمیدهٔ ما سهلت نماید اما / بر چشمِ دشمنان تیر، از این کمان توان زد",
        "explanation": "معنی بیت: قامت دو تا گشتۀ ما در نظر تو خوار و بی فایده است ولی از این کمان خمیده تیر بر دیدۀ خصم توان افکند .\n\nمعنی واژگان: سهلت نمايد: اهميتي نمي دهي/اشاره به رستم پير و تير زدن به چشم اسفنديار"
      },
      {
        "text": "در خانقه نگنجد اسرارِ عشقبازی / جامِ میِ مُغانه هم با مُغان توان زد",
        "explanation": "معنی بیت: رازهای مهرورزی صادقانه در خانقاه تنگ صوفی جا نمی گیرد ؛ مقصود آن که خانقاه جای عشق باختن نیست تنها در میکدۀ پیر مغان که مجمع اهل دل است میتوان ساغر بادۀ معرفت به آئین مغان روشن ضمیر نوشید .\n\nمعنی واژگان: خانقه: خانقاه، جاي صوفيان و زاهدان/ جام مي مغانه: جام شرابي که در دير مغان به دست مي آيد، مقصود شراب عشق است/ مغان: زردشتيان، صاحبان دير مغان، عاشقان حقيقي که بزرگ آنان پير مغان مرشد بزرگ راه عشق است."
      },
      {
        "text": "درویش را نباشد برگِ سرایِ سلطان / ماییم و کهنه دلقی کآتش در آن توان زد",
        "explanation": "معنی بیت: فقیر را توجهی به کاخ با شکوه تجمل  و سر و سامان شاه نیست ، تنها یک پشمینه ژنده داریم که اگر آن را در آتش هم بیفکنند چیزی نیست و چندان اعتباری ندارد .\n\nمعنی واژگان: درويش: فقير، صوفي فقير/ برگ: وسيله، ساز و برگ، علاقه، شوق، آرزو/ سراي سلطان: بارگاه پادشاه/ دلق: خرقه."
      },
      {
        "text": "اهلِ نظر دو عالم در یک نظر ببازند / عشق است و داوِ اول بر نقدِ جان توان زد",
        "explanation": "معنی بیت: صاحب دلان هر دوجهان را در یک لحظه در راه محبوب نثار می کنند ، بلی کار عشق است و در این قمار در نوبت اول باید سرمایۀ جان را باخت .\n\nمعنی واژگان: اهل نظر: صاحب نظران، کساني که با يک نگاه معشوق حقيقي را مي شناسند و به او عشق مي ورزند/ داو: در قمار نوبت بازي و پولي که بر سر آن قمار مي کنند، معمولاً داو اوّل يعني اوّلين پوليکه در قمار مي گذارند کم است اما در آنجا داو اوّل جان عاشق است."
      },
      {
        "text": "گر دولتِ وصالت خواهد دری گشودن / سرها بدین تَخَیُّل بر آستان توان زد",
        "explanation": "معنی بیت: اگر دولت وصل تو دری به روی عاشق بگشاید ، بدین خیال می توان پیشانی بر درگاه سود و دست و پائی زد و کوششی نمود .\n\nمعنی واژگان: تخيّل: خيال کردن، آرزوي خيالي و خيال آرزو"
      },
      {
        "text": "عشق و شباب و رندی مجموعهٔ مراد است / چون جمع شد معانی گویِ بیان توان زد",
        "explanation": "معنی بیت: عاشقی و جوانی و وارستگی جامع آرزوها است و با این سه به مراد توان رسید ، آری چون حقایق فراهم آمد و معانی نغز دست داد گوی سخن را از میدان بلاغت توان ربود و به فصاحت هنر نمائی توان کرد .\n\nمعنی واژگان: شباب: جواني/ رندي: در اينجا معني معمولي خود را مي دهد که همان زرنگي و خوشباشي باشد/ مراد: آرزو/ معاني: مفاهيم و اشاره اي دارد به علم معاني که يکي از علوم ادبي است/ بيان: آشکار کردن و گفتن و اشاره اي دارد به علم بيان که يکي از علوم ادبي است"
      },
      {
        "text": "شد رهزنِ سلامت زلفِ تو وین عجب نیست / گر راهزن تو باشی صد کاروان توان زد",
        "explanation": "معنی بیت: گیسویت عافیت و صبر ما را به یغما برد و جای شگفتی نیست ؛ اگر رهزن دلها تو باشی ، راه بر صد قافله توان گرفت .\n\nمعنی واژگان: سلامت: مقصود سلامت رواني در مقابل پريشاني حاصل از عشق است."
      },
      {
        "text": "حافظ به حَقِّ قرآن کز شِید و زرق بازآی / باشد که گویِ عیشی در این جهان توان زد",
        "explanation": "معنی بیت: امید است که در عرصۀ گیتی با چوگان عمر گوی خوشی و عشرت را بتوانی ربود.\n\nمعنی واژگان: شيد و زرق: ريا و تزوير."
      }
    ]
  },
  {
    "title": "غزل شماره ۱۵۵ حافظ",
    "verses": [
      {
        "text": "اگر روم ز پِی‌اش فتنه‌ها برانگیزد / ور از طلب بنشینم به کینه برخیزد",
        "explanation": "معنی بیت: اگر به دنبال وی روان شوم ، آشوب و غوغا به پا می کند و اگر از خواستن و جستن او باز ایستم ، بکین جوئی و انتقام کشیدن می پردازد که چرا ترک عشق کردی .\n\nمعنی واژگان: فتنه برانگيختن: آشوب برپا کردن/ از طلب نشستن: دست از طلب برداشتن، ترک طلب کردن/ کينه: انتقام جويي، دشمني."
      },
      {
        "text": "و گر به رهگذری یک دَم از وفاداری / چو گَرد در پِی‌اش افتم چو باد بُگْریزد",
        "explanation": "معنی بیت: و اگر یک نفس از سر حفظ پیمان دوستی غبار گونه بر پی او روم ، به شتاب باد از من دور می شود .\n\nمعنی واژگان: رهگذر: کوچه، گذرگاه."
      },
      {
        "text": "و گر کنم طلبِ نیم بوسه صد افسوس / ز حُقِّهٔ دهنش چون شکر فرو ریزد",
        "explanation": "معنی بیت: اگر از او نیم بوسه بخواهم ، از حقۀ ( آوند خرد) دهانش صد استهزاء و طعنه مانند نقل و نبات بر من نثار می\u00ADکند .\n\nمعنی واژگان: افسوس: سخن تمسخرآميز/ حقّه: جعبه ي کوچک (معمولاً از طلا يا نقره يا چيني، مخصوص جواهر) معمولاً دهان معشوق به جهت دندانهاي او که به جواهر شبيه است به حقه تشبيه مي شود، همچنين به جهت کوچکي آن."
      },
      {
        "text": "من آن فریب که در نرگسِ تو می‌بینم / بس آبروی که با خاک ره برآمیزد",
        "explanation": "معنی بیت: فريبندگي و دلربايي اي که من در چشم زيباي تو مي بينم، آب روهاي بسياري را بر خاک مي ريزد و به باد خواهد داد.\n\nمحصول بيت ــ آن مكر و فريبى كه من در چشم نرگس\u200Cات ديدم، بسى آبروى را با خاك ره آميزد و يا بسى آبروئى كه با مكر و حيله آن با خاك راه برآميزد خلاصه چشم جاودانه تو با اين مكر و حيله خيلى از عاقلان را مسحور و مسخره كرده است.\n\nمعنی واژگان: فريب: عشوه، عشوه گري/ نرگس: مقصود چشم معشوق است/ بس: بسيار/ آب روي: آبرو، حيثيت/ با خاک ره برآميزد: به خاک مي ريزد، از ميان مي برد."
      },
      {
        "text": "فراز و شیب بیابان عشق، دامِ بلاست / کجاست شیردلی کز بلا نپرهیزد",
        "explanation": "معنی بیت: پستي و بلندي وادي عشق سراسر دام بلا و مصيبت است. کجاست آن انسان شجاعي که از بلا نترسد و دوري نکند؟\n\nمحصول بيت ــ فراز و شيب بيابان عشق دام بلاست. يعنى خود عشق دام بلاست. كجاست مرد شيردلى كه از بلا نهراسد يعنى از بلاى عشق نترسد. حاصل كلام، مردى بايد غم\u200Cكش و بلازده و غم\u200Cزده. زيراكه سلوك طريق عشق كار نازك نارنجى\u200Cها نيست بلكه دلى از آهن و جگرى از مس لازم دارد.\n\nمعنی واژگان: فراز: بلندي/ شيب: پستي/ شير دل: شجاع"
      },
      {
        "text": "تو عمر خواه و صبوری که چرخِ شعبده باز / هزار بازی از این طُرفه‌تر برانگیزد",
        "explanation": "معنی بیت: دوام زندگانی و شکیبائی بجوی ، چه گردون نیرنگ باز هزار نقش حادثه شگفت تر از این پدید آورد .\n\nمعنی واژگان: صبوري: شکيبايي/ چرخ شعبده باز: فلک حقه باز، سپهر نيرنگ باز/ طرفه تر: شگفت انگيزتر"
      },
      {
        "text": "بر آستانهٔ تسلیم سر بِنِه حافظ / که گر ستیزه کنی، روزگار بستیزد",
        "explanation": "معنی بیت: بر درگاه تسلیم به امر حق سر برضا و خشنودی بسای ، چه اگر با پیش آمدهای ناگزیر ناسازگاری کنی ، روزگار هم با تو خصومت ورزد\n\nمعنی واژگان: ستيزه: لجاجت، گردنکشي/ بستيزد: ستيزه و لجاجت مي کند."
      }
    ]
  },
  {
    "title": "غزل شماره ۱۵۶ حافظ",
    "verses": [
      {
        "text": "به حسن و خُلق و وفا کس به یارِ ما نرسد / تو را در این سخن، انکارِ کارِ ما نرسد",
        "explanation": "معنی بیت: بزیبائی و خوی نیک و پیمان دوستی بسر بردن هیچکس با یار ما همسنگ نیست و ترا نسزد که بتکذیب کار عشق ما یا انکار کمال محبوب ما بپردازی.\n\nمعنی واژگان: حسن: زيبايي/ خلق: اخلاق و عادات/ انکار: منکر شدن، تصوير نکردن، صواب ندانستن"
      },
      {
        "text": "اگر چه حُسن‌فروشان به جلوه آمده‌اند / کسی به حُسن و ملاحت به یارِ ما نرسد",
        "explanation": "معنی بیت: اگرچه مدّعيان زيبايي به خودنمايي و جلوه گري آمده اند، ولي هيچ کس از نظر حسن و جمال با يار ما برابري نمي کند.\n\nمحصول بيت ــ اگرچه دلبران حسن\u200Cفروش يعنى زيبايانى كه به مردم عرض جمال مى\u200Cنمايند، به جلوه\u200Cگرى درآمده\u200Cاند، اما كسى در حسن و ملاحت به يار ما نمى\u200Cرسد يعنى از زيبايان حسن\u200Cفروش كسى پيدا نمى\u200Cشود كه با يار ما برابرى نمايد.\n\nمعنی واژگان: حسن فروشان: جلوه دهندگان زيباييهاي خود/ ملاحت: نمکين بودن."
      },
      {
        "text": "به حق صحبت دیرین که هیچ محرمِ راز / به یارِ یک جهت حق‌گزارِ ما نرسد",
        "explanation": "معنی بیت: سوگند بحقیقت دوستی کهن که هیچ رازداری با یار یکدل و یکرنگ ما که حق وفا را ادا میکند، برابری نتواند کرد.\n\nمعنی واژگان: صحبت: همنشيني/ ديرين: قديم، قديمي/محرم راز: رازدار، اسراردان/ يک جهت: يکرو (متضادّ دورو و منافق). حق گزار: قدردان، نمک شناس"
      },
      {
        "text": "هزار نقش برآید ز کِلکِ صُنع و یکی / به دل‌پذیری نقشِ نگارِ ما نرسد",
        "explanation": "معنی بیت: از قلم آفرينش هزاران نقش به وجود مي آيد، ولي هيچ کدام از آنها مانند تصوير يار ما دل پسند و زيبا نيست.\n\nمحصول بيت ــ از كلك صنع هزار نقشه برآيد. يعنى هر آن و هر ساعت قلم صنع هزار نقشه به\u200Cوجود مى\u200Cآورد اما هيچكدام به دلپذيرى نقش نگار ما نيست. يعنى در دلپذيرى، نقش هيچ نگار با نقش وى برابرى نكند.\n\nمعنی واژگان: کلک صنع: قلم آفرينش/ دلپذيري: خوشي و زيبايي/ نقش: صورت، تصوير، چهره/ نگار: معشوق"
      },
      {
        "text": "هزار نقد به بازارِ کائنات آرند / یکی به سکهٔ صاحب عیارِ ما نرسد",
        "explanation": "معنی بیت: هزارگونه سکه سره در بازار هستی عرضه میکنند ولی یکی از آنها بخلوص بپایة سکة تمام عیار ما نمیرسد، بکنایه یعنی کس درعالم زیبائی با یار ما برابری نتواند کرد.\n\nمعنی واژگان: نقد: سکه هاي رايج، چيز باارزش/ کاينات: موجودات، هستي ها/ صاحب عيار: دارنده ي عيار و ارزش کامل، با اشاره به خواجه قوام الدين صاحب عيار از مردان دوره ي آل مظفر/ از معشوق به سکه ي صاحب عيار يعني نشانه ي کامل تعبير مي کند و مقصود او از هزار نقد زيبارويان حسن فروش است، البته ترکيب صاحب عيار به زيبايي در اين بيت تعبيه شده است که اشاره اي باشد به خواجه قوام الدين"
      },
      {
        "text": "دریغ قافله عمر کآن چنان رفتند / که گَردشان به هوایِ دیارِ ما نرسد",
        "explanation": "معنی بیت: کاروان روزهای زندگانی چنان شتابان روانه شد که غبار این قافله بآسمان شهر ما دیگر نمیرسد بکنایه یعنی عمر گذشت و اثری از آن برجای نماند.\n\nمعنی واژگان: دريغ: افسوس/ قافله ي عمر: کاروانياني که در طريق عمر همراه ما بودند/ ديار: سرزمين، مقصود دنياست"
      },
      {
        "text": "دلا ز رنجِ حسودان مرنج و واثق باش / که بد به خاطرِ امیدوارِ ما نرسد",
        "explanation": "معنی بیت: ای دل، از آزار حاسدان رنجه مشو و مطمئن باش که گزند و آسیب بدل پر امید ما نمیرسد.\n\nمعنی واژگان: واثق: مطمئن/ خاطر اميدوار: دل مطمئن و اميدوار"
      },
      {
        "text": "چنان بِزی که اگر خاکِ ره شوی کس را / غبارِ خاطری از ره‌گذارِ ما نرسد",
        "explanation": "معنی بیت : آنگونه زندگانی کن که اگر در راه کسی غبار گشتی، از گذرگاه من و تو گرد کدورتی بر آئینه دل هیچکس ننشیند؛ صنعت التفات از مخاطب در مصراع اول بمتکلم در مصراع دوم مراعات شده است.\n\nمعنی واژگان: بزي: زندگي کن/ رهگذار: عبورکننده، رهگذر/ از رهگذار: از طرف"
      },
      {
        "text": "بسوخت حافظ و ترسم که شرحِ قصهٔ او / به سمعِ پادشهِ کام‌گارِ ما نرسد",
        "explanation": "معنی بیت : حافظ از اين غم سوخت و مي ترسم که شرح قصّه ي او به گوش پادشاه کامروا نرسد.\n\nمحصول بيت ــ حافظ سوخت و مى\u200Cترسم كه شرح قصه او به گوش پادشاه كامكار ما نرسد. يعنى مى\u200Cترسم كه پادشاه سعادتمند ما از سوختن و گداختن ما خبردار نشود.\n\nمعنی واژگان: قصه: داستان و شکايت/ سمع: گوش/ کامگار: خوشبخت"
      }
    ]
  },
  {
    "title": "غزل شماره ۱۵۷ حافظ",
    "verses": [
      {
        "text": "هر که را با خطِ سبزت سرِ سودا باشد / پای از این دایره بیرون نَنِهَد تا باشد",
        "explanation": "معنی بیت: هرکسی که با سبزة عذار تو خیال عشقبازی داشته باشد، تا زنده ماند پای از محیط عاشقی بیرون نگذارد.\n\nمعنی واژگان: خط سبز: مقصود موهاي نرم و لطيفي است که اطراف چهره ي محبوب پيدا مي شود/ سر: قصد/ سودا: عشق، شيفتگي/ اين دايره: مقصود دايره ي عشق است با اشاره به خط سبز که همچون دايره اي در اطراف چهره ي معشوق است/ تا باشد: تا وقتي که زندگي مي کند"
      },
      {
        "text": "من چو از خاکِ لحد لاله‌صفت برخیزم / داغِ سودای توام سِرِّ سُویدا باشد",
        "explanation": "معنی بیت: من چون از نهانخانة گور مانند لالة خونین کفن سر برگیرم، داغ عشق تو در میان دل من پنهان خواهد بود.\n\nمعنی واژگان: لحد: قبر، قسمتي از قبر که مرده را در آن مي خوابانند/ لاله صفت: مانند لاله/ داغ: نشان، اشاره به وسط گل لاله که تقريباً سياه است/ سودا: عشق/ سرّ: راز/ سويدا: نقطه ي وسط قلب، نقطه ي سياه ميان دل"
      },
      {
        "text": "تو خود ای گوهرِ یک‌دانه کجایی آخِر / کز غمت دیدهٔ مردم همه دریا باشد",
        "explanation": "معنی بیت: اي گوهر بي همتا، کجايي که از غم دوري تو چشم مردم از بسياري اشک چون دريا شده است؟\n\nمحصول بيت ــ اى گوهر يكدانه تو كجائى كه از خيالت چشمم چون دريا گشت. يعنى خيال تو كه به خاطرم آمد بى\u200Cاختيار به قدرى گريستم كه چشمم دريا شد، حالا بيا و ما را از اين گريه خلاص كن.\n\nمعنی واژگان: خود: واقعاً به راستي/ گوهر يکدانه: معمولاً اگر صدفي فقط يک مرواريد در درونش باشد آن مرواريد درشت و بي نظير مي شود، در اينجا بي همتا در معني يکدانه مناسب تر است. آخر: عاقبت"
      },
      {
        "text": "از بُنِ هر مژه‌ام آب روان است بیا / اگرت میلِ لبِ جوی و تماشا باشد",
        "explanation": "معنی بیت: اگر خواهان نشستن بر لب جوي آب و تماشاي آن هستي، بيا ک از بن هر مژه ام جوي آبي روان است.\n\nمحصول بيت ــ از بيخ هر مژه\u200Cام آب جارى است يعنى اشك چشمم روان مى\u200Cشود اگر ميل تماشاى كنار چشمه را دارى بيا و چشمه چشم مرا سير كن.\n\nمعنی واژگان: بن: بيخ، پايه"
      },
      {
        "text": "چون گل و مِی دمی از پرده برون آی و درآ / که دگرباره ملاقات نه پیدا باشد",
        "explanation": "معنی بیت: چون گل از پردة غنچه و چون می از حجاب خم برون خرام و بمحفل ما گام بنه که بار دیگر زمان دیدار ما معلوم نیست و میسر نمیگردد.\n\nمعنی واژگان: گل: پرده ي گل پوشش سبز غنچه است و پرده ي مي خمّ شراب و صراحي است و کلمه ي «دمي» اشاره به کوتاهي عمر گل و پنهان شدن زودبه زود شراب از ترس محتسب است/ شراب و گل در مجلس ميخواران ظاهر مي شود و معشوق در مجلس عشّاق."
      },
      {
        "text": "ظِلِّ مَمدودِ خَمِ زلفِ توام بر سر باد / کاندر این سایه قرارِ دلِ شیدا باشد",
        "explanation": "معنی بیت: سایة گستردة کمند گیسوی تو بر سر من پیوسته باد ( بکنایه یعنی لطف تو بعاشق بر دوام باد) که در پناه این سایه دل دیوانه را آرامشی است.\n\nمعنی واژگان: ظلّ: سايه/ ممدود: دراز، بلند، کشيده/ خم زلف: پيچ و تاب زلف/ دل شيدا: دل ديوانه از عشق، دل شيفته."
      },
      {
        "text": "چشمت از ناز به حافظ نکند میل آری / سرگرانی صفتِ نرگسِ رعنا باشد",
        "explanation": "معنی بیت: دیدة تو از کرشمه و ناز بحافظ گرایشی ندارد آری سرسنگینی و بی التفاتی وصف نرگس چشم شوخ و زیبای تست.\n\nمعنی واژگان: سرگراني: گل نرگس هميشه خميده و سرش رو به پايين است و اين صفت را حافظ به سرگراني تعبير مي کند/ نرگس: گلي است از بيرون زرد و از درون سرخ که اين صفت را به رعنايي و دورويي او تعبير مي کنند."
      }
    ]
  },
  {
    "title": "غزل شماره ۱۵۸ حافظ",
    "verses": [
      {
        "text": "من و انکارِ شراب! این چه حکایت باشد؟ / غالباً این قَدَرَم عقل و کِفایت باشد",
        "explanation": "معنی بیت: از من بعید است که میگساری را منکر شوم و ناپسند شمارم ، این قصه راست نیست. به اغلب احتمال مرا این اندازه خرد و کاردانی هست که به انکار باده نوشی نپردازم .\n\nمعنی واژگان: قدر: اندازه/ کفايت: کارداني/ اين چه حکايت باشد: اين چه حرفي است؟ اين چه سخني است؟"
      },
      {
        "text": "تا به غایت رهِ میخانه نمی‌دانستم / ور نه مستوری ما تا به چه غایت باشد",
        "explanation": "معنی بیت: تا این زمان راه میکده را نمی شناختم و گرنه پارسائی و زهد ما به این حد نمی کشید .\n\nمعنی واژگان: تا به غايت: تاکنون/ مستوري: پرهيزگاري، تقوي/ تا چه غايت باشد: مگر چه اندازه است؟ عاقبت نهايتي دارد/ مي خواهد بگويد اگر مي بينيد که تاکنون به ميخانه نرفته ام راه ميخانه را نمي دانستم وگرنه تقوي و پرهيزگاري من بي نهايت نيست/ اکنون که راه ميخانه را دانسته ام دست از تقوي و پرهيزگاري برمي دارم"
      },
      {
        "text": "زاهد و عجب و نماز و من و مستی و نیاز / تا تو را خود ز میان با که عنایت باشد",
        "explanation": "معنی بیت:  پارسا و ملازمت خود بینی و خویشتن پسندی من و ملازمت مستی از بادۀ محبت و سوز و گداز عاشقانه تا بنگریم که تو ای محبوب ازلی از این دو به کدام لطف و اعتنا خواهی داشت .\n\nمعنی واژگان: عُجب: خودپسندي/ نياز: احساس احتياج به درگاه حق/ عنايت: توجه، التفات"
      },
      {
        "text": "زاهد ار راه به رندی نَبَرَد معذور است / عشق کاری‌ست که موقوف هدایت باشد",
        "explanation": "معنی بیت: اگر پارسا معنی وارستگی عاشقانه و قلندری را در نیابد ، عذرش پذیرفته است ، عشق هنری است که وابسته و در گرو ارشاد و راهنمائی حق باشد .\n\nمعنی واژگان: راه بردن: رسيدن به چيزي، دست يافتن به چيزي/ معذور: بي تقصير، کسي که عذرش پذيرفته است/ موقوف: وابسته/ هدايت: راهنمايي و ارائه ي طريق/ رندي: ظاهري بد و باطني نيکو داشتن و از دقايق عمر براي رسيدن به حق و حقيقت کاملاً استفاده کردن"
      },
      {
        "text": "من که شب‌ها رهِ تقوا زده‌ام با دف و چنگ / این زمان سر به ره آرَم چه حکایت باشد؟",
        "explanation": "معنی بیت:  من که شب همه شب با نوای دف و چنگ رهزن پارسائی و زهد بودم ، آیا اکنون به راه تقوا باز خواهم گشت ، نه این سخن درست نیست .\n\nمعنی واژگان: ره تقوي زده ام: تقوي و پرهيزگاري را به باد داده ام، معني ديگر آن موسيقايي است/ دف: دايره ي زنگي، يکي از آلات موسيقي/ چنگ: يکي از آلات موسيقي است که اکنون لغت خارجي آن يعني (هارپ) بيشتر مورد استعمال است/ سر به راه آوردن: به راه راست آمدن، سر به راه شدن/ چه حکايت باشد: خيلي عجيب است."
      },
      {
        "text": "بندهٔ پیرِ مغانم که ز جهلم بِرَهانْد / پیرِ ما هر چه کُنَد عینِ عنایت باشد",
        "explanation": "معنی بیت: چاکر پیر میکده معرفتم که مرا از تاریکی نادانی و غرور رهائی بخشید ، آری مرشد ما هرگونه رفتار کند لطف محض و عین توجه است .\n\nمعنی واژگان: پير مغان: پيري که در ميخانه سمت رهبري و بزرگي دارد و مغبچگان را راهنمايي مي کند (مرشد سالکان)/ عين عنايت: اصل توجه و لطف، نمونه ي کامل لطف و مهرباني/ جهل: ناداني/ رهاندن: نجات دادن"
      },
      {
        "text": "دوش از این غصه نَخُفتَم که رفیقی می‌گفت / «حافظ ار مست بُوَد جایِ شکایت باشد»",
        "explanation": "معنی بیت:  دیشب از این اندوه گلوگیر بیدار ماندم که دوستی بر مستی و سر خوشی حافظ خرده می گرفت و گله می کرد .\n\nمعنی واژگان: دوش: ديشب/ يعني حافظ مستي را امتيازي مي داند و چون رفيق او اين مستي را امتيازي براي او نمي داند حافظ غصه دار است."
      }
    ]
  },
  {
    "title": "غزل شماره ۱۵۹ حافظ",
    "verses": [
      {
        "text": "نقدِ صوفی نه همه صافیِ بی‌غَش باشد / ای بسا خرقه که مُستوجبِ آتش باشد",
        "explanation": "معنی بیت: نقد ایمان صوفی همیشه پاک و سره نیست ، چه بسیار دلق ریاکاران که در خور سوختن است\n\nمعنی واژگان: نقد: وجه رايج، سرمايه، پول، که در اينجا مقصود سرمايه ي معنوي است/ صافي: خالص، صاف، مقصود حقيقت بي ريا است/ مي توان آن را به شراب خالص نيز تعبير کرد که طنزي رندانه است/ بي غش: بدون ناخالصي، بدون دغل و بدون مکر و حيله/ اي بسا: چه بسيار است/ مستوجب: سزاوار/ خرقه ي سزاوار آتش خرقه اي است که درون آن صوفي رياکار بي حقيقت باشد"
      },
      {
        "text": "صوفیِ ما که ز وِردِ سحری مست شدی / شامگاهش نگران باش که سرخوش باشد",
        "explanation": "معنی بیت: صوفی ما که چون دعای سحر می خواند و از غلبۀ وجد مست و مدهوش میشد ، مواظب شب او باش که از باده نوشی حالی خوش خواهد داشت .\n\nمعنی واژگان: ورد سحري: دعا و عبادت صبحگاهي/ مست: مقصود مست غرور از عبادت است/ نگران باش: به او نگاه کن"
      },
      {
        "text": "خوش بُوَد گر محکِ تجربه آید به میان / تا سیه‌روی شود هر که در او غَش باشد",
        "explanation": "معنی بیت: چه نیکوست اگر سنگ آزمون را به میان جمع آورند تا هر که در  او  بار خیانت باشد ، چون زر ناسره سیاه روی و رسوا شود .\n\nمعنی واژگان: خوش بود: چه خوب است/ محک: سنگي که به وسيله ي آن عيار طلا را مي توان اندازه گيري کرد/ تجربه: آزمايش/ سيه روي: بي آبرو و رسوا/ غش: دغلي، ناخالصي"
      },
      {
        "text": "خَطِّ ساقی گر از این گونه زند نقش بر آب / ای بسا رُخ که به خونآبه مُنَقَّش باشد",
        "explanation": "معنی بیت: اگر خط خوش و دل فریب عذار ساقی بدین گونه نقش تقوی را بر آب زند و محو سازد ، چهره\u00ADهای بسیاری به عاشقی خواهند گرائید و رخسارشان از محنتها و بلاهای عشق به اشک  خونین یا خونابۀ دل نگار خواهد شد .\n\nمعنی واژگان: خط ساقي: موهاي نرم و لطيفي که در اطراف چهره ي ساقي است (با اشاره به خطوط جام شراب)/ آب: يکي به معني چهره ي پرآب و رنگ ساقي، ديگري به معني شرابي که ساقي در جام مي کند و در موقع دادن آن جام به دست ميخواران نقش چهره اش در آن مي افتد/ منقش: داراي نقش و نگار"
      },
      {
        "text": "ناز‌پروردِ تَنَعُّم نبَرَد راه به دوست / عاشقی شیوهٔ رندانِ بلاکش باشد",
        "explanation": "معنی بیت: آن که در فراخی و آسانی به ناز و نعمت پرورش یافته باشد ، به کوی معشوق راه نتواند یافت ، عشق ورزی آئین وارستگان و قلندران است که در راه رسیدن به دوست هر گونه بلا و محنت را به جان می پذیرند .\n\nمعنی واژگان: نازپرورد: يعني کسی که با ناز و نوازش پرورش يافته است/ تنعّم: غرق بودن در نعمت و ناز/ راه بردن: راه رفتن، رسيدن/ شيوه: روش، کار/ رندان: عاشقان حقيقي که لحظه هاي عمر خود را صرف رسيدن به حق و حقيقت يعني معشوق حقيقي خود مي کنند/بلاکش: تحمل کننده ي بلا و مصيبت."
      },
      {
        "text": "غمِ دنیای دَنی چند خوری؟ باده بخور / حیف باشد دلِ دانا که مُشَوَّش باشد",
        "explanation": "معنی بیت: تا کي مي خواهي غم دنياي پست و ناپدار را بخوري؟ باده بنوش که حيف است که دل انسان دانا به چيزهاي پست مضطرب و پريشان باشد\n\nمحصول بيت ــ خواجه به طريق خطاب عام مى\u200Cفرمايد، تا كى غم اين دنياى پست را مى\u200Cخورى باده بخور حيف است كه دل شخص دانا مشوش گردد. يعنى شراب بنوش و خوش باش و صفا كن براى چه دل به غم دنيا مى\u200Cدهى و مضطرب مى\u200Cشوى.\n\nمعنی واژگان: دنيي: دنيا/ دني: دون، پست/ در صفحۀ ۱۷۹ جامع نسخ دیوان حافظ دنیای دنی به جای دنیی دنی آمده است که بر متن ترجیح دارد ، نیز نگاه کنید به غزل ۱۵۱ بیت (۷)/باده: شراب/ حيف: ظلم، دريغ/مشوّش: پريشان و آشفته"
      },
      {
        "text": "دلق و سجادهٔ حافظ ببَرَد باده‌فروش / گر شرابش ز کفِ ساقی مَه‌وَش باشد",
        "explanation": "معنی بیت: اگر میفروش باده بر دست ساقی ماه رخسار به حافظ بدهد ، خرقه و جا نماز او را که اسباب زهد و تقوی است در بهای باده تواند گرفت .\n\nمعنی واژگان: دلق: خرقه/ سجاده: جانماز/ باده فروش: شراب فروش/ مهوش: زيباروي همچون ماه/ ارزش خرقه و سجاده ي حافظ برابر است با شرابي که از دست ساقي زيباروي باشد"
      }
    ]
  },
  {
    "title": "غزل شماره ۱۶۰ حافظ",
    "verses": [
      {
        "text": "خوش است خلوت اگر یار یارِ من باشد / نه من بسوزم و او شمعِ انجمن باشد",
        "explanation": "معنی بیت: خلوت نشینی و تنهائی دلپذیر است ، اگر بدانم که یار تنها مصاحب من است نه آن که در فراقش بگدازم و وی در همان حال شمع سان فروغ بخش بزم رقیبان باشد .\n\nمعنی واژگان: خوش: دلپذير/ يار: معشوق/ يار: ياور، همراه/ انجمن: جماعت، جمع، حلقه."
      },
      {
        "text": "من آن نگینِ سلیمان به هیچ نَسْتانَم / که گاه گاه بر او دستِ اهرمن باشد",
        "explanation": "معنی بیت: من مهر یا انگشتری یا خاتم حضرت سلیمان را به هیچ نمی خرم چه بر این نگین گاه گاه دیو دست می یابد ؛ چنان که مشهور است حضرت سلیمان انگشتری داشت که اسم اعظم یا نام مهین خداوند بر آن نقش بود و به مدد این خاتم بر جن و انس حکم میراند ، آنگاه به سبب غفلتی که پیش آمد به دست دیوان افتاد و این دیو خود را سلیمان خواند ، سرانجام آن حضرت پس از کوشش بسیار انگشتری خود را به دست آورد و بر مسند فرمانروائی نشست ، نگاه کنید به صفحۀ ۵۸۱ تاریخ بلعمی ، تصحیح بهار و غزل ۳۹۰ شمارۀ (۳) در همین کتاب .\n\nمعنی واژگان: نگين: ذکر جزء و اراده ي کل، يعني انگشتري/ سليمان: حضرت سليمان نبي عليه السلام که انگشتري او مظهر قدرت و سلطنت او بود/ به هيچ نستانم: براي من ارزشي ندارد/ اهرمن: شيطان، مقصود شيطاني است که انگشتري سليمان را ربود و در انگشت خود کرد و مدتي مانند سليمان حکمراني کرد/ مقصود از نگين سليمان معشوق است و اهرمن اشاره به رقيب عشقي است"
      },
      {
        "text": "روا مدار خدایا که در حریمِ وصال / رقیب محرم و حِرمان نصیبِ من باشد",
        "explanation": "معنی بیت: خدايا، مپسند که در بارگاه وصال معشوق، رقيب، محرم و مورد توجّه باشد و محروميّت و نوميدي نصيب من شود.\n\nمحصول بيت ــ يارب روا مدار كه در حريم وصال رقيب محرم جانان باشد و محرومى نصيب من گردد. يعنى رقيب محرم جانان شود و من از وصال محروم شوم. خدايا اين را جايز مدار.\n\nمعنی واژگان: روا مدار: چنين مقرر مکن/ حريم وصال: جايگاه رسيدن به معشوق، سرمنزل وصل/ رقيب: نگهبان و محافظ معشوق (در اينجا مي توان رقيب را به معني امروزي گرفت)/ محرم: رازدار، نزديک/ حرمان: يأس، نااميدي/ نصيب: قسمت، سهم"
      },
      {
        "text": "هُمای گو مَفِکَن سایهٔ شرف هرگز / در آن دیار که طوطی کم از زَغَن باشد",
        "explanation": "معنی بیت: در شهری که طوطی خوش سخن شکر شکن کم قدرتر از پرندۀ گوشت ربا باشد ( به کنایه یعنی بی هنران  برتر از هنر مندان باشند) ، به همای نیکبختی بگوئید که هرگز سایۀ سعادت بر آن دیار نگسترد .\n\nمعنی واژگان: هماي: مرغ سعادت/گو مفکن: نوعي فعل نهي براي سوم شخص، بنياد بيفکند/ سايه ي شرف: سايه ي مجد و عظمت، سايه ي خوشبختي/ ديار: سرزمين/ زغن: مرغ گوشتربا، غليواج که در رديف زاغ است."
      },
      {
        "text": "بیانِ شوق چه حاجت؟ که سوز آتش دل / توان شناخت ز سوزی که در سخن باشد",
        "explanation": "معنی بیت: نیازی نیست که عاشق به شرح اشتیاق خود بپردازد ، چه به آتش درون سینه از سوزی که در کلام گوینده است میتوان پی برد .\n\nمعنی واژگان: بيان: اظهار کردن، سخن گفتن، شرح دادن سوز آتش دل: سوختن از عشق آتشين"
      },
      {
        "text": "هوایِ کویِ تو از سر نمی‌رود آری / غریب را دلِ سرگشته با وطن باشد",
        "explanation": "معنی بیت: آرزوي رسيدن به کوي تو هيچ گاه از سر من بيرون نمي رود. آري، دل بي قرار انسان غريب پيوسته به سوي وطن است.\n\nمحصول بيت ــ مهر كوى تو از سر ما بيرون نمى\u200Cرود. مصرع ثانى را ارسال مثل قرار داده مى\u200Cفرمايد: دل سرگشته و حيران غريب، در وطنش است. يعنى آرزوى وطن از دلش بيرون نمى\u200Cرود همين است كه آرزوى كوى تو از سر من غريب سرگشته هرگز خارج نمى\u200Cشود.\n\nمعنی واژگان: هوي: هوس، عشق، شوق"
      },
      {
        "text": "به سانِ سوسن اگر دَه‌زبان شود حافظ / چو غنچه پیشِ تواش مُهر بر دهن باشد",
        "explanation": "معنی بیت: اگر حافظ در سخن پردازی سوسن وار ده زبان یابد ، باز هم در برابر تو پاس ادب را غنچه وش مهر خاموشی بر لب می نهد تا تو به گفتار آئی.\n\nمعنی واژگان: به سان: مانند/ سوسن: نوعي سوسن به نام سوسن آزاد وجود دارد که کاسبرگهاي آن نيز همانند گل برگها سفيد و مشابه آنها هستند و با توجه به اين که تعداد هريک پنج عدد است آن را سوسن ده زبان مي گويند/ مهر بر دهن بودن: خاموش بودن، ساکت بودن/ غنچه به علت ناشکفته بودن مانند لبان خاموش است"
      }
    ]
  },
  {
    "title": "غزل شماره ۱۶۱ حافظ",
    "verses": [
      {
        "text": "کِی شعر تر انگیزد خاطر که حزین باشد / یک نکته از این معنی گفتیم و همین باشد",
        "explanation": "معنی بیت: از دل غمگین شعر آبدار و لطیف بر نخیزد ، از این حقیقت یک سخن دقیق و باریک بیان کردیم و مطلب همین است .\n\nمعنی واژگان: شعر تر: شعر آبدار، شعر ماهرانه، شعر سليس/ انگيزد: به وجود مي آورد، ايجاد مي کند/ خاطر: دل/ حزين: اندوهگين، غمناک/ نکته: موضوع دقيق و لطيف/ معني: موضوع، باره/ اشاره است به شاعر عرب عبيد بن الأبرص اسدي که در مقابل منذر بن ماءالسّماء گفته که حال شخص اندوهگين براي شعر گفتن و خواندن مناسب نيست و نکته هاي ديگر هم گفته که حافظ فقط به همين نکته اشاره کرده است (آئينه ي جام ص ۲۲۱)"
      },
      {
        "text": "از لعلِ تو گر یابم انگشتریِ زنهار / صد مُلکِ سلیمانم در زیرِ نگین باشد",
        "explanation": "معنی بیت: اگر لعل لب تو انگشتری امان به من بدهد یعنی بر زبان تو برود که مرا زینهار داده ای ، آن گاه صد کشور به پهناوری ملک سلیمان در زیر نگین حکمفرمائی خود خواهم داشت .\n\nمعنی واژگان: انگشتري زنهار: انگشتري اي بوده است که پادشاهان اگر به کسي مي داده اند جان او در امان بوده است، در اينجا به معني بوسه است و يا به معني سختي خوش و موافق مذاق عاشق/ ملک سليمان: پادشاهي سراسر جهان آن گونه که حضرت سليمان (ع) داشته است، يا اشاره است به سلطنت ملک فارس، چون در ادب فارسي سليمان و جمشيد را يکي مي دانسته اند و به ملک فارس و شيراز ملک سليمان مي گفته اند/ در زير نگين: يعني تحت تسلط شاهانه و تحت فرمانروايي/ نوعي لعل هم به لعل سليماني مشهور بوده است که مي تواند اين بيت هم اشاره به اين موضوع باشد"
      },
      {
        "text": "غمناک نباید بود از طعنِ حسود ای دل / شاید که چو وابینی خیرِ تو در این باشد",
        "explanation": "معنی بیت: دلا ، از سرزنش حاسد اندوهگین نباید شد ، چه وقتی درست بنگری ، مصلحت تو در این است.\n\nمعنی واژگان: طعن: سرزنش، ايراد/ وابيني: پس از اين بنگري، دوباره دقت و توجه کني/ اشاره است به آيه ي «و عَسي اَن تکرهوا شيئاً و هُو خيرٌ لکم»- چه بسا از چيزي ناخشنود مي شويد اما آن چيز براي شما خوب است."
      },
      {
        "text": "هر کاو نَکُنَد فهمی زین کِلکِ خیال‌انگیز / نقشش به حرام ار خود صورتگر چین باشد",
        "explanation": "معنی بیت: هر که به لطف هنر خامه خیال پرداز من در سخن پی نبرد ، نقش خیال شاعرانه کشیدن بر وی حرام باد ، اگر چه نقاش چین باشد .\n\nمعنی واژگان: کلک خيال انگيز: قلمي که هرکس را به تفکر وامي دارد، قلم صنع خدا/ نقشش بحرام: نقش در اينجا به معني نقاشي است، بحرام به معني حرام است (گاهي حافظ بر سر صفات و قیود «باء زائده» مي آورد – غزل ۱۰۸ بيت ۵- نه به تنها)/ صورتگر چين: اشاره است به ماني نقاش که گويا نقاشي را در چين فراگرفته است – وگر باور نمي داري رو از صورتگر چين پرس – که ماني نسخه مي خواهد ز نوک کلک مشکينم/ ار خود: اگرچه آن شخص/ نقاشي ماني در اسلام تحريم شد و کتب مانويان به آتش انداخته شد اين که در اسلام و نقاشي و تصوير حرام شده است مربوط به آثار مانويان است/ هرچه از خوشي و ناخوشي در اين جهان است برخلاف گفته ي دوگانه پرستان و مانويان، نقش يک نقاش است (آئينه ي جام ص ۳۷۳)/ اين بيت با دو بيت بعد ارتباط کامل دارد"
      },
      {
        "text": "جامِ می و خونِ دل هر یک به کسی دادند / در دایرهٔ قسمت اوضاع چنین باشد",
        "explanation": "معنی بیت: ساغر باده نوشیدن قسمت یکی شد و خون دل خوردن بهرۀ دیگری گشت.آری در حلقۀ سرنوشت و تقدیر حال بدین گونه است .\n\nمعنی واژگان: جام مي: نشانه ي شادي و نشاط و خوشبختي است/ خون دل: غم و غصه نشانه ي اندوه و رنج و بدبختي است."
      },
      {
        "text": "در کارِ گلاب و گل حکمِ ازلی این بود / کاین شاهدِ بازاری وان پرده‌نشین باشد",
        "explanation": "معنی بیت: فرمان نخستین یا حکم سرنوشت دربارۀ گل و گلاب چنین صادر شد که گلاب محبوب زیبائی باشد که در بازار میان مردم نمایان شود و گل در پردۀ غنچه پنهان بماند .\n\nمعنی واژگان: حکم ازلي: سرنوشت مقدّر، سرنوشتي که در روز ازل در آغاز خلقت براي هرکس و هرچيز معين شده است/ شاهد بازاري: زيبارويي که زيبايي خود را به معرض تماشاي مردم کوچه و بازار مي گذارد/ پرده نشين: در اينجا منظور گلاب است که در گلابدان و درپس پرده اي شيشه اي قرار دارد"
      },
      {
        "text": "آن نیست که حافظ را رندی بِشُد از خاطر / کـ‌این سابقهٔ پیشین تا روزِ پَسین باشد",
        "explanation": "معنی بیت: آن گونه نیست که می پندارند رندی و قلندری از خاطر حافظ رفته باشد ، چه این پیشینۀ ازلی تا واپسین روز (تاابد) بر جای خواهد ماند و هیچ گاه فراموش نخواهد شد .\n\nمعنی واژگان: رندي: ظاهري بد و باطني نيکو داشتن و از لحظات عمر براي رسيدن به حق استفاده کردن/ بشد: برفت/ خاطر: دل، مغز، انديشه/سابقه ي پيشين: سرنوشت ازلي/ روز پسين: آخر روز عمر"
      }
    ]
  },
  {
    "title": "غزل شماره ۱۶۲ حافظ",
    "verses": [
      {
        "text": "خوش آمد گُل وز آن خوش‌تر نباشد / که در دستت به جز ساغر نباشد",
        "explanation": "معنی بیت: فصل بهار است و گل خوش آمد و چيزي از اين خوش تر نيست که جام شراب در دستان تو باشد.\n\nمحصول بيت ــ گل خوش آمد و صفا آورد و هيچ كارى خوش\u200Cتر از آن نيست يعنى هيچ كارى بهتر و مطلوبتر از آمدن گل نيست مگر اين\u200Cكه در دستت به جز ساغر نباشد. يعنى در فصل گل جز از باده نوشيدن هيچ كارى بهتر نيست. علت جمع گل با ساغر اين است كه گل مطبق است و به همين جهت به قدح بى\u200Cپايه تشبيه كرده\u200Cاند.\n\nمعنی واژگان: ساغر: پياله شراب، جام مي/ حافظ با ديدن گلزار جهان به ياد گلزار بهشت مي افتد و مقصود او از ساغر همان «کأس» و «أکواب و اباريق: است که در آيه هاي ۴۵ صافات و ۱۸ واقعه و ۱۵ و ۱۷ دهر و ۳۴ نبأ آمده است."
      },
      {
        "text": "زمانِ خوش‌دلی دریاب و دُر یاب / که دایم در صدف گوهر نباشد",
        "explanation": "معنی بیت: فرصت عیش و شادی را نگاهدار و غنیمت بدان که همیشه گوهر مراد در صدف روزگار نیست.\n\nمعنی واژگان: زمان خوشدلي: روزگار شادي و طرب/ دَرياب: غنيمت بشمار و بهره مند شو/ دُرياب: مرواريد خوشي و خوشبختي را به دست آور/ اشاره است به آيه هاي ۲۳ حج و ۳۳ فاطر و ۱۹ دهر و ۲۴ طور و ۳۲ واقعه که در آنها از لؤلؤ مرجان و درّ مکنون سخن رفته است"
      },
      {
        "text": "غنیمت دان و مِی خور در گلستان / که گُل تا هفتهٔ دیگر نباشد",
        "explanation": "معنی بیت: وقت را غنيمت بدان و در گلستان باده بنوش، زيرا عمر گل کوتاه است و تا هفته ي ديگر نخواهد ماند.\n\nمحصول بيت ــ فصل گل را مغتنم بشمار و در گلستان باده بخور يعنى فرصت را فوت مكن زيرا گل تا هفته ديگر نمى\u200Cماند. يعنى عمر گل همين يك هفته است. اين كلام تعبيرى است از ثابت نبودن عمر گل و زود سپرى شدنش. والا موسم گل تا چند هفته طول مى\u200Cكشد.\n\nمعنی واژگان: گل: مقصود گل سرخي است که از آن گلاب مي گيرند"
      },
      {
        "text": "ایا پُرلعل کرده جامِ زَرّین / ببخشا بر کسی کش زر نباشد",
        "explanation": "معنی بیت: ای ساغر زرپر از بادة لعل فام کرده ای برآنکه سیم و زر ندارد ترحم کن.\n\nمعنی واژگان: آيا: اي/ لعل: مقصود شراب سرخ است/ کش: که او را، که براي او/ اشاره است به آيات ۴۵ از سوره ي صافات و ۴۴ از سوره ي نبأ و آيه هاي ۴ تا ۱۲ سوره ي دهر"
      },
      {
        "text": "بیا ای شیخ و از خُم‌خانهٔ ما / شرابی خور که در کوثر نباشد",
        "explanation": "معنی بیت: اي شيخ، بيا و از ميخانه ي ما باده اي بنوش که در حوض کوثر هم به گوارايي آن يافت نمي شود.\n\nمحصول بيت ــ اى شيخ بيا و در ميخانه ما شرابى بخور كه در جنت كوثر و يا در كوثر جنت پيدا نمى\u200Cشود يعنى لذت و كيفيتى كه شراب ميخانه ما دارد حتى در شراب\u200Cهاى جنت وجود ندارد.\n\nمعنی واژگان: خمخانه: ميخانه/ کوثر: حوضي است در بهشت/ تلقين اين نظر که دم را غنيمت بدان و به اميد نوشيدن آب کوثر از شراب اين جهاني چشم پوشي مکن"
      },
      {
        "text": "بشوی اوراق اگر هم‌درسِ مایی / که عِلمِ عشق در دفتر نباشد",
        "explanation": "معنی بیت: اگر با ما درس خواهی خواند، دفتر علم قال (علم اکتسابی) را بآب بشوی و فراموش کن تا فروغ علم حال (علم حصولی) که عشق و معرفت است و در کتاب نیست، بر دل تو بتابد.\n\nمعنی واژگان: اوراق: جمع ورق، صفحات کتاب/دفتر: کتاب/ عشق آمدني بود نه آموختني"
      },
      {
        "text": "ز من بنیوش و دل در شاهدی بند / که حُسنش بستهٔ زیور نباشد",
        "explanation": "معنی بیت: سخن مرا بشنو و بپذیر و دل بمهر ماهروئی استوار کن که جمالش بستگی بآرایش ندارد و بخود زیباست؛ سعدی گوید:\n\nبزیورها بیارایند وقتی خوبرویان را\n\nتو سیمین\u00ADبر چنان خوبی که زیورها بیارائی\n\nمعنی واژگان: بنيوش: بشنو/ شاهد: زيبارو/ دل … بند: عاشق شو/ حسن: زيبايي/ بسته: وابسته، متعلق/زيور: زينت/ اشاره است به آيه هاي ۲۱ دهر و ۳۱ کهف و ۲۳ حج/ بند و بسته اشاره است به شيخ و زاهد و صوفي رياکار که در بند رسيدن به زيبارويان بهشتي است و (حافظ) مي خواهد او از اين بند رها شود و به زيباروياني که با حسن خداداد در اين دنيا هستند وابسته شود"
      },
      {
        "text": "شرابی بی‌خمارم بخش یا رب / که با وی هیچ دردِ سر نباشد",
        "explanation": "محصول بيت ــ يارب به من شرابى عطا كن كه خمارى نداشته باشد يعنى شرابى كه هيچ دردسر نيارد. يعنى برايم شراب عشق ميسر كن كه مثل شراب معمولى باعث خمارى نشود و دردسر ندهد.\n\nمعنی واژگان: خمار: حالت سستي که پس از طي حالت مستي دست مي دهد و معمولاً توأم با دردسر است./ حافظ معمولاً شراب را از يار يا از ساقي يا از پير مغان مي خواهد اما در اينجا اين شراب را از خدا مي خواهد که جالب توجه است و اين نشان مي دهد که به شرابي بخصوص نظر دارد و نگاه او به آيه هاي ۱۵ تا ۱۹ سوره ي واقعه است و نيز به آيه هاي ۱۳ تا ۲۱ سوره ي دهر"
      },
      {
        "text": "من از جان بندهٔ سلطان اویسم / اگر چه یادش از چاکر نباشد",
        "explanation": "معنی بیت: من از دل و جان بنده ي سلطان اويس هستم، اگرچه او از اين چاکر و خدمت گزار خود يادي نمي کند.\n\nمحصول بيت ــ خواجه مى\u200Cفرمايند من از جان غلام سلطان اويسم اگرچه او از اين چاكرش ياد نمى\u200Cكند.\n\nمعنی واژگان: از جان: از صميم قلب/ بنده: نوکر، چاکر، خدمتگزار/ سلطان اويس: معزّالدين اويس جلايري که معروفترين پادشاه سلسله ي ايلکاني است و از سال ۷۵۷ تا ۷۷۶ هجري قمري سلطنت مي کرده است. مقرّ اين پادشاه تبريز بوه است. چاکر: بنده، خدمتگزار"
      },
      {
        "text": "به تاجِ عالم آرایش که خورشید / چنین زیبندهٔ افسر نباشد",
        "explanation": "معنی بیت: سوگند بدیهیم او که زیور جهان است که مهر تابنده هم برای آنکه تاج بر تارک وی گردد شایستگی ندارد.\n\nمعنی واژگان: تاج عالم آرا: تاجي که زينت دهنده ي جهان است/ زيبنده: شايسته، برازنده/ افسر: تاج"
      },
      {
        "text": "کسی گیرد خطا بر نظمِ حافظ / که هیچش لطف در گوهر نباشد",
        "explanation": "محصول بيت ــ كسى بر نظم حافظ خطا مى\u200Cگيرد كه در گوهرش هيچ لطافت نباشد يعنى كسى كه گويد: در نظم حافظ خطا وجود دارد در ذات و اصل خودش هيچ لطافت نيست زيرا نظم حافظ همان رشته مرواريد است كه در نزد اهلش بسيار مرغوب و پسنديده است.\n\nمعنی بیت: کسي بر شعر حافظ ايراد مي گيرد که هيچ لطف و ذوقي در وجودش نباشد.\n\nمعنی واژگان: خطا گرفتن: ايراد گرفتن/ نظم: شعر/ لطف: لطافت و ظرافت و نکته سنجي/ گوهر: سرشت، نهاد، ذات"
      }
    ]
  },
  {
    "title": "غزل شماره ۱۶۳ حافظ",
    "verses": [
      {
        "text": "گل بی‌رخِ یار خوش نباشد / بی‌باده بهار خوش نباشد",
        "explanation": "معنی بیت: گل بدون چهره ي زيباي معشوق و بهار بدون شراب نوشيدن خوش و دل پذير نيست.\n\nمحصول بيت ــ گل بدون رخ يار خوش نمى\u200Cشود يعنى تنها از گل چندان حظ گرفته نمى\u200Cشود تا ديدار يار دست ندهد. همين بهار هم بدون باده لذت\u200Cبخش نيست يعنى صفاى بهار با باده\u200Cنوشى است بدون آن چندان صفا ندارد.\n\nمعنی واژگان: گل: مقصود گل سرخ است که از آن گلاب مي گيرند/ خوش: دلپذير، دلپسند/ باده: شراب."
      },
      {
        "text": "طَرفِ چمن و طوافِ بستان / بی‌لاله‌عذار خوش نباشد",
        "explanation": "معنی بیت: کنار چمن و گردش در باغ بدون زيباروي گل رخساري خوش و دل پذير نيست.\n\nمحصول بيت ــ گردش كنار چمن و هواى بستان و تماشاى آن بدون يار لاله عذار خوش\u200Cآيند نيست، خلاصه هر گونه ذوقى كه در دنيا پيدا مى\u200Cشود با بودن يار لذت\u200Cبخش است زيرا يار را عاشقان نصف دنيا گفته\u200Cاند، بلكه آن نصف ديگر هم بدون يار وجود ندارد. يعنى وجود پيدا كردن دنيا مشروط به وجود يار است.\n\nمعنی واژگان: طرف: کنار، گوشه و کنار/ چمن: باغ/ طواف: گردش/ بوستان: باغ پرگل و سبزه و ريحان/ لاله عذار: لاله رخ، گلرخ."
      },
      {
        "text": "رقصیدن سرو و حالتِ گُل / بی‌صوتِ هَزار خوش نباشد",
        "explanation": "معنی بیت: رقصيدن سرو و شور و سرمستي گل بدون آواز بلبل خوش و دل پذير نيست.\n\nمحصول بيت ــ رقاصى سرو و حالت و لطافت گل بدون صوت هَزار خوش نمى\u200Cشود. هزار، مرغ كوچكى است از نوع بلبل كه آواى خفيف دارد.\n\nمعنی واژگان: حالت: سرمستي/ هزار: بلبل"
      },
      {
        "text": "با یارِ شکرلبِ گل‌اندام / بی‌بوس و کنار خوش نباشد",
        "explanation": "معنی بیت: با معشوق شيرين لب و لطيف اندام بدون بوسه و هم آغوشي خوش و دل پذير نيست.\n\nمحصول بيت ــ هر نقشى كه دست عقل بندد يعنى عقل تصوير نمايد به جز از نقش نگار، خوش نمى\u200Cشود. حاصل سخن از نقوشى كه عقل تصور مى\u200Cكند جز از نقش نگار نقوش ديگر بى\u200Cاعتبار است.\n\nمعنی واژگان: شکر لب: شيرين لب/ گل اندام: نازک بدن، معشوقي که بدنش مانند گل نرم و لطيف است/ کنار: آغوش، هم آغوشي"
      },
      {
        "text": "هر نقش که دستِ عقل بندد / جز نقشِ نگار، خوش نباشد",
        "explanation": "معنی بیت: هر تصویر که دست خرد بنگارد، جز صورت یار در آن میان نکو و دلپذیر نیست.\n\nمعنی واژگان: نقش: نقاشي، چهره ي نگاشته شده/ بندد: بکشد، رسم کند/ نگار: معشوق/ مقصود اين است که نقشي که به تصوّر درآيد"
      },
      {
        "text": "جان نقدِ مُحَقَّر است حافظ / از بهرِ نثار خوش نباشد",
        "explanation": "معنی بیت: اي حافظ، جان سرمايه ي بي ارزشي است ک براي نثار کردن در راه معشوق خوش و دل پذير نيست.\n\nمحصول بيت ــ اى حافظ جان يك نقد حقير و ذليل يعنى يك نقد بى\u200Cاعتبار است، يعنى براى نثار در راه جانان ارزش ندارد. پس براى نثار راه جانان چيزى عزيزتر از جان لازم است. زيراكه جان شيئى حقير است و لايق نثار نيست.\n\nمعنی واژگان: نقد: پول، وجه، دارايي/ محقّر: ناچيز/ نثار: به پاي کسي ريختن"
      }
    ]
  },
  {
    "title": "غزل شماره ۱۶۴ حافظ",
    "verses": [
      {
        "text": "نفسِ بادِ صبا مُشک‌فشان خواهد شد / عالَمِ پیر دگرباره جوان خواهد شد",
        "explanation": "معنی بیت: دم باد بهاری از بوی گلها مشکبار خواهد گشت ، جهان که در زمستان چون پیران فرسوده ناتوان می نمود بار دیگر با فراز آمدن بهار خرم و با نشاط خواهد شد .\n\nمعنی واژگان: باد صبا: بادي که از طرف شمال يا مشرق مي وزد/ مشک فشان: معطّر، عطرآگين/ عالم پير: اشاره است به سردي زمستان و فصل پيري جهان/ جوان شدن عالم: آمدن فصل بهار است"
      },
      {
        "text": "ارغوان جامِ عقیقی به سمن خواهد داد / چشمِ نرگس به شقایق نگران خواهد شد",
        "explanation": "معنی بیت: ارغوان ساغر عقیق رنگ به یاسمن می دهد و دیدۀ نرگس ناظر به چهرۀ شقایق خواهد شد\n\nمعنی واژگان: ارغوان: نام گلي است که همه ي شاخه هايش از گل سرخ پوشيده شده است/ عقيق: جواهري است به رنگ سرخ/ سمن: گل ياسمن که گلي سفيدرنگ است/ نرگس: گلي است سفيدرنگ که ميان گلبرگهاي آن زردرنگ است/  شقايق: نام نوعي لاله است/ نگران: نگاه کننده، نگرنده، در انتظار"
      },
      {
        "text": "این تَطاول که کشید از غمِ هجران بلبل / تا سراپردهٔ گل نعره‌زنان خواهد شد",
        "explanation": "معنی بیت: از این ستم که بلبل عاشق در روزگار جدائی به هنگام خزان تحمل کرد ، اینک که بهار فراز آمد با بانگ و خروش خود را به سرا پردۀ معشوق خویش گل می رساند .\n\nمعنی واژگان: تطاول: ظلم و ستم و تعدّي/ کشيد: تحمل کرد/ سراپرده: بارگاه"
      },
      {
        "text": "گر ز مسجد به خرابات شدم خرده مگیر / مجلس وعظ دراز است و زمان خواهد شد",
        "explanation": "معنی بیت: اگر از مسجد به میکدۀ معرفت روی آوردم عیبم مکن ، چه خطابۀ واعظ طولانی است و فرصت از دست می رود و باید دم را غنیمت شمرد .\n\nمعنی واژگان: خرابات: نوعي ميخانه که در خرابه هاي خارج شهر برقرار بوده است/ خرده مگير: ايراد مگير/ زمان خواهد شد: وقت از دست مي رود، فرصت از دست مي رود."
      },
      {
        "text": "ای دل ار عشرتِ امروز به فردا فکنی / مایهٔ نقدِ بقا را که ضِمان خواهد شد؟",
        "explanation": "معنی بیت: ای دل من اگر عیش و خوشی امروز را تا فردا به تأخیر اندازی ، چه کسی ضامن خواهد شد که سرمایۀ گرانبهای زندگانی برای تو تا روز دیگر بپاید .\n\nمعنی واژگان: اي دل: عزيز من! /ار: اگر/ عشرت: شادي و طرب/ مايه ي نقد بقا: سرمايه ي هستي، عمر/ ضمان: ضامن، تضمين کننده."
      },
      {
        "text": "ماه شعبان مَنِه از دست قدح، کاین خورشید / از نظر تا شبِ عیدِ رمضان خواهد شد",
        "explanation": "معنی بیت: در ماه شعبان وقت را غنيمت بدان و پيوسته باده بنوش، زيرا تا شب عيد فطر جام شراب خورشيدگون از نظر ناپديد خواهد شد.\n\nمحصول بيت ــ در ماه شعبان قدح را از دست منه زيراكه خورشيد قدح تا شب عيد رمضان ديده نخواهد شد يا از نظرها غائب خواهد شد. يعنى تا عيد نرسد قدح به دست گرفته نمى\u200Cشود پس بايد فرصت را غنيمت دانست و آن\u200Cقدر باده زد كه تا عيد كفايت كند.\n\nمعنی واژگان: قدح: جام شراب/ عيد رمضان: عيد فطر، اول ماه شوال."
      },
      {
        "text": "گل عزیز است غنیمت شِمُریدَش صحبت / که به باغ آمد از این راه و از آن خواهد شد",
        "explanation": "معنی بیت: به کنایه مقصود آن است که ایام دولت گل بسیار کوتاه است .\n\nمعنی واژگان: عزيز: گرامي/ غنيمت شمردن: فرصت را از دست ندادن/ صحبت: همنشيني."
      },
      {
        "text": "مطربا مجلسِ انس است غزل خوان و سرود / چند گویی که چنین رفت و چنان خواهد شد؟",
        "explanation": "معنی بیت: اي مطرب، مجلس انس و دوستي است. غزل و سرود بخوان. تا کي مي گويي چنين شد و چنان خواهد شد؟\n\nمحصول بيت ــ اى مطرب، مجلس، مجلس آشنايان است غزل بخوان و سرود بخوان. يعنى غزل\u200Cخوانى بكن و آواز بخوان. تا كى خواهى گفت كه در گذشته اين\u200Cطور بود و در آينده آن\u200Cطور خواهد شد يعنى تا كى از ماضى و مستقبل حرف مى\u200Cزنى.\n\nمعنی واژگان: مطرب: رامشگر، آوازه خوان/مجلس انس: محفل دوستانه، محفل شادي و دلبستگي/ غزل: شعر عاشقانه/ سرود: ترانه، قول/ چنين رفت: سخن از گذشته/چنان خواهد شد: سخن از آينده."
      },
      {
        "text": "حافظ از بهر تو آمد سویِ اقلیمِ وجود / قدمی نِه به وداعش که روان خواهد شد",
        "explanation": "معنی بیت: حافظ به امید دیدار تو به جهان هستی آمد ، برای بدرود کردن با وی یک گام پیش بنه که بشتاب از این سرای رخت بر خواهد بست و روان وی در اینجا نخواهد ماند .\n\nمعنی واژگان: اقليم وجود: جهان هستي، عالم ايجاد/ وداع: خداحافظي/ روان خواهد شد: خواهد رفت، از اين دنيا خواهد رفت"
      }
    ]
  },
  {
    "title": "غزل شماره ۱۶۵ حافظ",
    "verses": [
      {
        "text": "مرا مِهر سیَه چشمان ز سر بیرون نخواهد شد / قضای آسمان است این و دیگرگون نخواهد شد",
        "explanation": "معنی بیت: حریف بر من جفاها روا داشت و راه سازگاری و صلح را بست ، آیا دود دل عاشقان شب زنده دار بر آسمان نمی رود و نالۀ آنان به گوش فلک نمی رسد\n\nمعنی واژگان: مهر: عشق، دوستي/ سيه چشمان: زيبايان سياه چشم/ قضاي آسماني: حکم خدايي، سرنوشت مقدّر"
      },
      {
        "text": "رقیب آزارها فرمود و جایِ آشتی نگذاشت / مگر آهِ سحرخیزان سویِ گردون نخواهد شد؟",
        "explanation": "معنی بیت: رقيب رنج و آزار بسيار کرد و جاي صلح و آشتي باقي نگذاشت. مگر آه و ناله ي شب زنده داران به سوي آسمان نخواهد رفت؟ يعني بي شک آه آنها به سوي آسمان خواهد رفت و تأثير خود را خواهد گذاشت.\n\nمحصول بيت ــ رقيب آزارها و اذيت\u200Cها كرد به حدى كه ديگر براى صلح جائى باقى نگذاشت. يعنى به قدرى اذيتمان كرد كه براى آشتى محلى نگذاشت. مگر اين\u200Cكه آه عشاق سحرخيز به سوى فلك نرود. يعنى ما هم دعاى بد برايش مى\u200Cكنيم و تير آهمان را به جانب فلك مى\u200Cپرانيم انشاءالله كه تير آهمان به او تأثير مى\u200Cكند. حاصل كلام آه عشاق در زمين نمى\u200Cماند.\n\nمعنی واژگان: رقيب: محافظ و نگهبان معشوق/ آزارها فرمود: دستور داد که آزارهاي زيادي به من بکنند/ سحرخيزان: مقصود عاشقاني است که در هر سحر از دست معشوق و رقيب به درگاه خدا پناه مي برند/ گردون: آسمان"
      },
      {
        "text": "مرا روزِ ازل کاری به جز رندی نفرمودند / هر آن قسمت که آن جا رفت از آن افزون نخواهد شد",
        "explanation": "معنی بیت: از روز ازل کاري به جز رندي براي من مقدّر نشده است. هرچه در آن روز تعيين شده باشد، کم و زياد نخواهد شد و تغيير نمي کند.\n\nعيبم مکن به رندي و بدنامي اي حکيم\n\nکاين بود سرنوشت ز ديوانِ قسمتم\n\n(غزل ۴ / ۳۱۳)\n\nمحصول بيت ــ در روز ازل به من غير از رندى كار ديگرى نفرمودند. يعنى كار رندى را به من حواله كردند. پس هر آن قسمتى كه در آن روز، مقدر مى\u200Cگردد نه زياد مى\u200Cشود و نه كم مى\u200Cگردد. خلاصه آن\u200Cچه در ازل مقدر شده متغير نمى\u200Cشود.\n\nمعنی واژگان: روز ازل: روز بي آغاز خلقت/ رندي: ظاهري بد و باطني نيکوداشتن و از لحظه هاي عمر براي رسيدن به حق استفاده کردن/ قسمت: نصيب، بهره سرنوشت"
      },
      {
        "text": "خدا را محتسب ما را به فریادِ دَف و نِی بخش / که سازِ شرع از این افسانه بی‌قانون نخواهد شد",
        "explanation": "معنی بیت: ای نگاهبان شرع و نهی کننده از منکر ، برای خشنودی ایزد ساز دف ( دایره زنگی ) و نی را به ما ارزانی دار و نواختن وشنیدن نوای آنها را بر ما عیب و خرده مگیرکه سامان دین از قصۀ عشق ما از آوای نی و نالۀ دف به گوش می رسد ، دچار بی نظمی و پریشانی نخواهد شد .\n\nمعنی واژگان: خدا را: براي خد/ محتسب: کسي که در شهر مجري احکام و حدود مذهبي است و از اعمال خلاف شرع جلوگيري مي کند، اشاره است به امير مبارزالدين مظفري پادشاه رياکار زمان حافظ/ بفرياد: به جهت نواي/ دف: دايره ي زنگي که يکي از آلات موسيقي است/ ساز شرع: احکام بسامان ديني با اشاره به معني هم آهنگي نواختن موسيقي/ افسانه: ترانه/ قانون: روش و معقول و جريان منظم، با اشاره به «قانون» که آلت موسيقي است."
      },
      {
        "text": "مجالِ من همین باشد که پنهان عشقِ او ورزم / کنار و بوس و آغوشش چه گویم چون نخواهد شد",
        "explanation": "معنی بیت: تنها فرصت و مجال من همين است که با معشوق پنهاني در خيال خودم عشق بازي کنم. از آغوش و بوسه چه بگويم که ميسّر نخواهد شد و من به وصال او نخواهم رسيد.\n\nمحصول بيت ــ مجال من. يعنى به من همين مى\u200Cرسد كه نهانى و پنهانى به آن جانان عشق بورزم. يعنى سعى كنم عشق او را ظاهر نسازم و بلكه مخفيانه عاشقش شوم. پس از كنار گرفتن و بوسيدن و آغوش كشيدن چه بگويم چون كه ميسر نخواهد شد يعنى من كه نمى\u200Cتوانم از اين چيزها برخوردار شوم.\n\nمعنی واژگان: مجال: ميدان جولان، فرصت/ عشق ورزيدن: عاشق شدن، عشق ورزي کردن/ کنار: هم آغوشي/ آغوش: در آغوش گرفتن"
      },
      {
        "text": "شرابِ لعل و جایِ امن و یارِ مهربان ساقی / دلا کی بِه شود کارت اگر اکنون نخواهد شد",
        "explanation": "معنی بیت: ای دل بادۀ لعل فام و جای ایمن و آرام و ساقی یار دلجوی تو فراهم است ، اگر در این زمان حال و کار تو نکو نشود ، دیگر بهبود نخواهد یافت .\n\nمعنی واژگان: شراب لعل: شراب سرخ"
      },
      {
        "text": "مشوی ای دیده نقشِ غم ز لوحِ سینهٔ حافظ / که زخمِ تیغِ دلدار است و رنگِ خون نخواهد شد",
        "explanation": "معنی بیت: ای چشم اشکبار ، نشان عشق را از پهنۀ سینۀ حافظ پاک مکن که این نقش از ضربۀ شمشیر یار است و رنگ خون از آن نمی رود و شستنی نیست .\n\nمعنی واژگان: لوح: صفحه/ تيغ: شمشير/ دلدار: معشوق/ رنگ خون نخواهد شد: يکي به معني معمولي يعني رنگ خون پاک نخواهد شد و ديگر هرگز خاطره ي قتل از ياد وابستگان مقتول نخواهد رفت/ زخمي که از سوي معشوق باشد بهبود نخواهد يافت"
      }
    ]
  },

  {
    "title": "غزل شماره ۱۶۶ حافظ",
    "verses": [
      {
        "text": "روزِ هجران و شبِ فُرقَتِ یار آخر شد / زدم این فال و گذشت اختر و کار آخر شد",
        "explanation": "معنی بیت: روز جدائی و شب فراق دوست به پایان رسید ، فالی گرفتم و در همان حال ستارۀ نیکبختی یا اختر سعد در حرکت بود و در نتیجه کار فراق پایان گرفت ؛ نظامی گوید :\n\nبسا فالا که از بازیچه برخاست\n\nچو اختر می گذشت آن فال شد راست\n\nمعنی واژگان: هجران: دوري از يار/ فرقت: هجران، فراق/ آخر شد: پايان پذيرفت/ (در همه ي غزل، اگر آخر را به فتح حرف «خ» بخوانيم معني ديگرگون شد و تغيير يافتن مي دهد که آن هم وجهي دارد.)/ فال زدن: نيت و دعاي خير کردن، مطلبي را در دل مرور کردن/ اختر گذشتن: ستاره ي مساعد از برابر ستاره ي طالع کسي گذشتن/ کار آخر شد: کار با سرانجامي خوش پايان پذيرفت."
      },
      {
        "text": "آن همه ناز و تَنَعُّم که خزان می‌فرمود / عاقبت در قدمِ بادِ بهار آخر شد",
        "explanation": "معنی بیت: آن همه تکبر و ستیزه جوئی که پائیز می\u00ADکرد ، سرانجام در پیشگاه نسیم بهاری به پایان رسید.\n\nمعنی واژگان: ناز: افتخار/ تنعّم: غرق نعمت بودن، در اينجا افاده و تکبر/ مي فرمود: اين کلمه خالي از طنز نيست/ قدم: مقدم، پيش پاي/احتمال دارد که اين غزل در موقع به پايان رسيدن حکومت جور امير پيرحسين در شيراز و غلبه يافتن شاه شيخ ابواسحاق بر او باشد (دکتر قاسم غني)"
      },
      {
        "text": "شُکرِ ایزد که به اقبالِ کُلَه گوشهٔ گُل / نَخوَتِ بادِ دی و شوکتِ خار آخر شد",
        "explanation": "معنی بیت: خدا را سپاس که به يمن مقام بلند گل، غرور باد سرد زمستاني و شکوه خار به پايان رسيد\n\nمحصول بيت ــ خدا را شكر كه با آمدن كله گوشه گل. يعنى به سبب ظهورش تكبر باد سرد زمستان و حدت و شدت خار به پايان رسيد. خلاصه با آمدن بهار سورت سرماى زمستان تمام شد و خار هم ناپيدا گشت. يعنى همين كه گل روى شاخه باز شد ديگر خار ديده نمى\u200Cشود بلكه خارها را مى\u200Cپوشاند. همين است كه مى\u200Cگويد: شوكت خار آخر شد.\n\nمعنی واژگان: اقبال: خوشبختي/ کله گوشه: گوشه ي کلاه، اثري که از دور از کسي يا چيزي پيدا مي شود، مثلاً گوشه ي تاج پادشاه از دور که مردم منتظر ديدن او هستند، آثار چيزي/ نخوت: تکبّر، غرور/ شوکت: جلال و شکوه، دوران حکومت."
      },
      {
        "text": "صبحِ امّید که بُد معتکفِ پردهٔ غیب / گو برون آی که کارِ شبِ تار آخر شد",
        "explanation": "معنی بیت: به بامداد امید که در حجاب غیب مقیم مانده است بگو بر آید و طلوع کند که کار شام تیرۀ نومیدی به پایان رسید .\n\nمعنی واژگان: معتکف: گوشه نشين/  گو برون آي: بايد بيرون بيايد."
      },
      {
        "text": "آن پریشانیِ شب‌هایِ دراز و غمِ دل / همه در سایهٔ گیسویِ نگار آخر شد",
        "explanation": "معنی بیت: همه ي آن آشفتگي شب هاي طولاني غم و درد دل، در سايه ي زلف سياه زيباي معشوق پايان يافت.\n\nمحصول بيت ــ آن پريشانى شب\u200Cهاى دراز و آن غم دل كه قبل از اين بود تمامآ در سايه گيسوى نگار به پايان رسيد. نسبت سايه به گيسو مجازى است زيرا مراد خود جانان است يعنى در سايه نگار آخر شد.\n\nمعنی واژگان: پريشاني: نگراني و بي سر و ساماني. سايه: پناه. نگار: معشوق."
      },
      {
        "text": "باورم نیست ز بدعهدی ایام هنوز / قصهٔ غصه که در دولتِ یار آخر شد",
        "explanation": "معنی بیت: از سست عهدی و پیمان شکنی روزگار هنوز نمی توانم داستان اندوه گلوگیر فراق را که با قبال بلند یار به پایان رسیده است باور کنم و یقین شمارم .\n\nمعنی واژگان: بدعهدي: پيمان شکني/ قصه ي غصه: ماجراي غم (عشق)/ دولت: خوشبختي، در اينجا خوشبختي يار است که به ديگران تسرّي پيدا مي کند"
      },
      {
        "text": "ساقیا لطف نمودی قدحت پُر مِی باد / که به تدبیرِ تو تشویشِ خُمار آخر شد",
        "explanation": "معنی بیت: ای ساقی ، مرحمت کردی ، ساغرت از باده تهی مباد ، چه به چاره جوئی تو بود که شوریدگی و آشفتگی حال ما که از رنج ننوشیدن می پدید آمده بود ، پایان یافت .\n\nمعنی واژگان: لطف نمودي: لطف و مهرباني خود را نشان دادي/ قدح: جام شراب/ تدبير: کارداني، کار مناسب/ تشويش: پريشاني/ خمار: بي شرابي، سستي و بيحالي و سردردي که پس از گذشتن مستي حاصل مي شود/ پُر مي بودنِ قدح ساقي سخني رندانه است که علاوه بر دعا به نفع شرابخواران هم هست"
      },
      {
        "text": "در شمار ار چه نیاورد کسی حافظ را / شُکرْ کان محنتِ بی‌حدّ و شمار آخر شد",
        "explanation": "معنی بیت: اگر چه کسی از دوستان و محبوبان  حافظ را به حساب نیاورد و غم ما را نخورد ، سپاس خدای را که غم بی پایان ما خود به خود به پایان رسید .\n\nمعنی واژگان: شمار: (در مصراع اول) حساب/ ارچه: اگرچه/ محنت: رنج و آزار/ شمار (در مصراع دوم): اندازه."
      }
    ]
  },
  {
    "title": "غزل شماره ۱۶۷ حافظ",
    "verses": [
      {
        "text": "ستاره‌ای بدرخشید و ماهِ مجلس شد / دل رمیدهٔ ما را رفیق و مونس شد",
        "explanation": "معنی بیت: ستارۀ زیبائی تابید و ماه انجمن گشت و بزم را به فروغ چهرۀ خود روشن کرد و دل گریز پای وحشت زدۀ ما را همراه و همدم گشت .\n\nمعنی واژگان: ماه شدن ستاره، ترقي و تعالي او را مي رساند/ مجلس: اشاره به اجتماع و مردم فارس است/ دل رميده: دل رنجيده (از ظلم و جور امير مبارزالدين)/ رفيق و مونس: يار و همدم"
      },
      {
        "text": "نگارِ من که به مکتب نرفت و خط ننوشت / به غمزه مسأله‌آموزِ صد مُدَرِّس شد",
        "explanation": "معنی بیت: محبوب زیبای من که به دبستان نرفت و خط نیاموخت یعنی معرفت او دانش اکتسابی نبود با کرشمه و ناز به یاری علم حصولی و هوش خداداد مسائل دشوار عالم و مدرس را حل کرد .\n\nمعنی واژگان: نگار: معشوق زيبارو/ مکتب: مدرسه، مدرسه در زمان قديم/ غمزه: ناز و کرشمه/ مسأله آموز: کسي که مسائل ادبي و علمي و شرعي و … به ديگران مي آموزد/ مدرّس: معلم، استاد"
      },
      {
        "text": "به بویِ او دلِ بیمارِ عاشقان چو صبا / فدایِ عارضِ نسرین و چشمِ نرگس شد",
        "explanation": "معنی بیت: مانند باد بهاری که افتان و خیزان بر گلستان میوزد ، دل مبتلای عاشقان به آرزوی وصال ، فدای چهرۀ چون نسرین یار و قربان دیدۀ چون نرگس محبوب گشت .\n\nمعنی واژگان: بوي: آرزو/ بيمار: دردمند/ صبا: بادي که از طرف شمال يا مشرق مي وزد و چون افتان و خيزان مي رود به اين باد صفت بيمار داده مي شود/ عارض: چهره/ نسرين: گلي است سفيد و صدبرگ که نوعي نرگس است (در اينجا چهره ي معشوق به نسرين تشبيه شده است)/ نرگس: گلي است سفيدرنگ که معمولاً وسطش زرد است و شعرا چشم يار را به نرگس تشبيه مي کنند"
      },
      {
        "text": "به صدرِ مَصطَبه‌ام می‌نِشانَد اکنون دوست / گدایِ شهر نِگَه کُن که میرِ مجلس شد",
        "explanation": "معنی بیت: اینک یار مرا در پیشگاه سکوی میخانه جای می دهد ، ببین که فقیر شهر به عنایت دوست امیر و بزرگ محفل گشت .\n\nمعنی واژگان: صدر: بالاي/ مصطبه: در اصل مکاني را مي گويند که از کف اتاق اندکي بلندتر است و بر آن مي نشينند/ گاهي حافظ مصطبه را به معني ميخانه به کار مي برد که يکي از اين موارد همين جاست «باتوجه به بيت بعد: (حافظ جاويد ۵۰۷)/ مير مجلس: بزرگ مجلس/ حافظ خود را گداي شهر مي داند که با توجه ممدوح، بزرگ مجلس شده است"
      },
      {
        "text": "خیالِ آبِ خِضِر بست و جامِ اسکندر / به جرعه‌نوشیِ سلطان ابوالفَوارِس شد",
        "explanation": "معنی بیت: چون دل من تصور دسترسی به چشمه خضر یا آب بقا و جام کیخسرو داشت برای رسیدن به این مراد به بزم شاه شجاع سلطان ابوالفوارس شتافت و پیمانه کش در آن مجلس شد\n\nمعنی واژگان: خيال بستن: تصور کردن/ آب خضر: آب حيات/ جام اسکندر: خضر و اسکندر هر دو به طلب آب حيات رفتند اما نوشيدن آب حيات نصيب خضر شد/ پس آب حيات لقب آب خضر گرفته است و جام خالي از آب حيات جام اسکندر ناميده شده است (در نسخه ي خانلري و اغلب نسخ به جهت ندانستن اين موضوع آن را به جام کيخسرو که جام جهان بين است و ارتباطي به اينجا ندارد تبديل کرده اند)/ جام اسکندر جام شاهانه است/ جرعه نوشي: دردکشي، اشاره است به اين که جرعه اي از شراب شاه شجاع برابر است با جامي پر از آب حيات/ ابوالفوارس: کنيه ي شاه شجاع."
      },
      {
        "text": "طرب‌سرایِ محبت کنون شود مَعمور / که طاقِ اَبرویِ یارِ مَنَش مهندس شد",
        "explanation": "معنی بیت: خانه ي محبّت اکنون آباد مي شود، زيرا طاق ابروي يار من با غمزه و دلربايي سازنده ي آن شده است؛ يعني او با يک اشاره و غمزه ي ابرويش همه ي ويراني هاي دل را آباد مي سازد.\n\nمحصول بيت ــ طرب\u200Cسراى محبت يعنى طربخانه محبت دارد آباد مى\u200Cگردد. چون كه طاق ابروى يارم مهندس و معمار آن باشد. يعنى جانان من طربخانه محبت را آباد مى\u200Cكند. زيراكه طاق ابرويش معمارى آن\u200Cجا را به عهده گرفت. خلاصه چشم و ابروى جانان باعث طرب و سرور است.\n\nمعنی واژگان: طرب سراي: خانه ي شاد، خانه ي شادي و نشاط/ محبت به طرب سراي تشبيه شده است/ معمور: آبادان، آباد/مهندس: معمار/ سراي و معمور و طاق و بي نظير و ابرويي که شبيه طاق است."
      },
      {
        "text": "لب از تَرَشُّحِ مِی پاک کن برایِ خدا / که خاطرم به هزاران گُنَه مُوَسوِس شد",
        "explanation": "معنی بیت: تراوش باده را از لب برای رضای خدا بزدای که دل من هزار اندیشۀ بد می\u00ADکند که مبادا با اغیار می نوشیده باشی .\n\nمعنی واژگان: ترشح: تراوش، باقي ماندن قطرات بر روي چيزي/ موسوس: به حالت وسوسه افتادن، به هوس افتادن"
      },
      {
        "text": "کرشمهٔ تو شرابی به عاشقان پیمود / که عِلم بی‌خبر افتاد و عقل بی‌حس شد",
        "explanation": "معنی بیت: ناز و غمزۀ چشم مخمور تو باده ای به دلدادگان نوشاند که مست شدند و در آن حال علم نکته دان ناآگاه گشت و خرد از دریافت و درک فرو ماند .\n\nمعنی واژگان: کرشمه: ناز و غمزه/ شرابي به عاشقان پيمود: عاشقان را مست کرد"
      },
      {
        "text": "چو زر عزیزِ وجود است نظمِ من، آری / قبولِ دولتیان کیمیایِ این مس شد",
        "explanation": "معنی بیت: شعر من مانند زر گرانقدر و کمیاب است ، بلی پذیرش مقبلان و نیکبختان اکسیر مس سخن من گشت و آن را زر ساخت  ؛ سعدی گوید\n\nگویند روی تو سعدی که زرد کرد ؟\n\nاکسیر عشق با مسم آمیخت زر شدم\n\nمعنی واژگان: عزيز وجود: گرانبها، باارزش/ نظم: شعر/ قبول: پذيرفتن، توجه/ دولتيان: حکومتگران، سعادتمندان/ کيميا: اکسير، چيزي که مس را تبديل به طلا مي کند."
      },
      {
        "text": "ز راهِ میکده یاران عِنان بگردانید / چرا که حافظ از این راه رفت و مفلس شد",
        "explanation": "معنی بیت: اي دوستان، از راه ميخانه بازگرديد، زيرا که حافظ از اين راه رفت و بي چيز و بي نوا شد.\n\nمحصول بيت ــ اى ياران از راه ميكده اعراض كنيد. يعنى به ميخانه نرويد زيراكه حافظ از اين راه رفت و مفلس شد. يعنى تمام هستى\u200Cاش را به باده داد.\n\nمعنی واژگان: عنان بگردانيد: برگرديد/ چرا که: زيرا که/ مفلس: تهديست، بي چيز."
      }
    ]
  },
  {
    "title": "غزل شماره ۱۶۸ حافظ",
    "verses": [
      {
        "text": "گداخت جان که شود کارِ دل تمام و نشد / بسوختیم در این آرزویِ خام و نشد",
        "explanation": "معنی بیت: جان سوخت که کاردل یعنی وصال جانان میسّر شود ولی ممکن نگشت، ما در آتش این آرزوی ناپخته و طمع خام گداختیم و کاردل بسامان نرسید.\n\nمعنی واژگان: گداخت: سوخت و آب شد/ آرزوي خام: آرزويي ناشدني، آرزوي ناپخته."
      },
      {
        "text": "به لابه گفت شبی میرِ مجلسِ تو شوم / شدم به رغبتِ خویشش کمین غلام و نشد",
        "explanation": "معنی بیت: یکشب ببازی و فریب گفت: امیر بزم و سرور محفل تو خواهم شد، من بمیل خود کمترین چاکر او شدم ولی او میرمجلس من نشد.\n\nمعنی واژگان: لابه: مکر و فريب/ مير مجلس: بزرگ محفل، سرور محفل/ رغبت: ميل/ کمين: کمترين/ غلام: بنده، چاکر"
      },
      {
        "text": "پیام داد که خواهم نشست با رندان / بشد به رندی و دُردی کشیم نام و نشد",
        "explanation": "معنی بیت: یار پیغام داد که من هم صحبت قلندران خواهم گشت، نام من بقلندری و میخوارگی مشهور گشت ولی کار وصل با دلدار میسّر نشد.\n\nمعنی واژگان: رندان: کساني که ظاهر بد و باطن نيک دارند و از دقايق عمر خويش براي رسيدن به حق استفاده مي کنند/ رندي: شيوه ي رندان/ دُردي کشي: عمل کسي که تا آخرين قطره ي جام شراب عشق را مي نوشد/ نام شدن: نام کسي (به عنواني) بر سر زبانها افتادن، مشهور شدن به کاري يا شيوه اي."
      },
      {
        "text": "رواست در بَر اگر می‌تَپَد کبوترِ دل / که دید در رهِ خود تاب و پیچِ دام و نشد",
        "explanation": "معنی بیت: اگر کبوتر دل در سینه بی\u00ADتابی میکند سزاست، چه در راه خود پیچ و خم گیسوی یار را دید ولی بآرزوی خویشتن که گرفتار شدن در آن کمندست دست نیافت.\n\nمعنی واژگان: رواست: شايسته است، سزاوار است/ در بر: در سينه/ مي طپد: زير و بالا مي رود، دست و پا مي زند/نشد: نرفت، راهش را کج نکرد، دور نشد."
      },
      {
        "text": "بدان هوس که به مستی ببوسم آن لبِ لعل / چه خون که در دلم افتاد همچو جام و نشد",
        "explanation": "معنی بیت: خواجه در اين بيت، نهايت ظرافت و ذوق خود را به کار برده و معاني مختلفي را اراده کرده است.\n\n۱- زماني مي توان لب يار را بوسيد که مست شد، زيرا در مستي شرم و حيا از ميان مي رود و جسارت انجام هر کاري پيدا مي شود يا وقتي که يار هوشيار و آگاه است، اجازه نمي دهد که عاشق لب او را ببوسد؛ پس بايد او مست و بي خود گردد. با توجّه به اين مطلب، خواجه مي فرمايد: به اميد آنکه در مستي، لب معشوق را ببوسم، چه خون دل که نخوردم، ولي اين آرزو برايم ميسّر نشد.\n\n۲- معشوق در حال نوشيدن شراب، جام بر لب هاي لعل گون او بوسه مي زند و خواجه با توجّه به اين مطلب مي فرمايد: در آرزوي آنکه لب هاي سرخ معشوق را هم چون جام ببوسم، چه خون دل که نخوردم، ولي مراد حاصل نگشت.\n\n۳- خواجه دل پر خون خود را به جام پر از شراب سرخ مانند مي کند و مي فرمايد: در آرزوي بوسيدن لب سرخ يار و رسيدن به او، چه قدر هم چون جام خون در دلم افتاد و رنج بسيار بردم، ولي ممکن نشد.\n\nمحصول بيت ــ در اين آرزو كه در حال مستى آن لب لعل جانان را ببوسم چه خون\u200Cهاى زيادى كه به دل چون جامم افتاد اما بوس ميسر نشد. يعنى به دل چون جام صاف و پاكم. و يا به دلم\n\nخون بسيار ريخت همچنان كه به جام، باده سرخ مى\u200Cريزد اما بوس جانان دست نداد. مراد از ريخته شدن خون به جام همان باده سرخ است به طريق تشبيه آمده.\n\nمعنی واژگان: هوس: ميل، آرزو/ لعل: سرخ/ خون: در مفهوم غصه و غم."
      },
      {
        "text": "به کویِ عشق مَنِه بی دلیلِ راه، قدم / که من به خویش نمودم صد اهتمام و نشد",
        "explanation": "معنی بیت: بی راهنمائی پیر دلیل بکوی معرفت و عشق گام منه که من در این راه صدبار کوشیدم و کارم بجائی نرسید.\n\nمعنی واژگان: دليل راه: پير، مرشد/ بخويش: شخصاً/ اهتمام: کوشش."
      },
      {
        "text": "فغان که در طلبِ گنج نامهٔ مقصود / شدم خرابِ جهانی ز غم تمام و نشد",
        "explanation": "معنی بیت: فریاد که در جستن رمز گنج مراد بنیاد خودپرستی را با عالمی از غم عشق یکسره ویران کردم ولی گوهر مقصود دست نداد.\n\nمعنی واژگان: فغان: مخفف افغان، شبه جمله، ناله و فرياد مي کنم/ گنج نامه: کاغذي که در آن نشاني گنجي نوشته شده است/ مقصود: آرزو، در اينجا وجود معشوق است/ شدم خراب جهاني: در ميان جهانيان خراب شدم/ تمام: به طور کامل."
      },
      {
        "text": "دریغ و درد که در جست و جوی گنجِ حضور / بسی شدم به گدایی بَرِ کِرام و نشد",
        "explanation": "معنی بیت: افسوس و اندوهست که من دریافتن گوهر جمعیّت خاطر و گسستن از خودی خود بگدائی نزد آنانکه مدعی کرامتند رفتم ولی حضور قلبی حاصل نشد.\n\nمعنی واژگان: دريغ و درد: مايه ي افسوس و ناراحتي است، شبه جمله/ حضور: وصال معشوق، رسيدن به يار/ کرام: جمع کريم، بزرگواران/ بر: نزد."
      },
      {
        "text": "هزار حیله برانگیخت حافظ از سرِ فکر / در آن هوس که شود آن نگار رام و نشد",
        "explanation": "معنی بیت: حافظ به اميد اينکه به معشوق برسد و او را رام خود کند، با فکر خود، هزار حيله و چاره به کار برد، ولي به اين آرزو هم نرسيد.\n\nمحصول بيت ــ حافظ از سر فكر هزار حيله برانگيخت يعنى با نيروى فكر مكرها و حيله\u200Cها به\u200Cكار برد. به آرزو و هوس آن\u200Cكه حريف رام شود و مطيعش گردد اما نتيجه نگرفت به جهت اين\u200Cكه حافظ فقير است و آن نگار طالب سيم و زر است نه خريدار كمال و معرفت پس رام وى نخواهد شد.\n\nمعنی واژگان: حيله: چاره برانگيختن: به کار بردن، ايجاد کردن/ از سر: از روي/ هوس: آرزو، ميل/ نگار: معشوق زيبارو."
      }
    ]
  },

  {
    "title": "غزل شماره ۱۶۹ حافظ",
    "verses": [
      {
        "text": "یاری اندر کس نمی‌بینیم، یاران را چه شد؟ / دوستی کِی آخر آمد؟ دوست‌دار‌ان را چه شد؟",
        "explanation": "معنی بیت: از کسی دستگیری و امداد مشاهده نمی کنیم ، برای یاران چه پیش آمده است ، عمر دوستی چه زمانی به پایان رسید و بر مهرورزان چه گذشت ؟\n\nمعنی واژگان: ياري: کمک و مساعدت به همديگر/ ياران و دوستداران را: حرف «را» در هر دو معني «براي» است"
      },
      {
        "text": "آب حیوان تیره‌گون شد، خضر فَرُّخ‌پِی کجاست؟ / خون چکید از شاخِ گل، بادِ بهار‌ان را چه شد؟",
        "explanation": "معنی بیت: آب حیات با همه روشنی و صفا تیره و کدر گشت ، خضر مبارک قدم کجاست تا چاره ای کند ، از شاخۀ گل به سبب قهر خزان خون تراوش کرد ، چرا نسیم بهاری که جان پرور است بار دیگر نمی وزد .\n\nمعنی واژگان: آب حيوان: آب زندگي/ تيره گون: تيره رنگ، کدر/ خضر: يکي از پيامبران بني اسرائيل که گويند با اسکندر به طرف ظلمات رفت و عاقبت خضر به آب حيات رسيد و آن را نوشيد و عمر جاودان يافت و اکنون هر جا قدم گذارد آنجا سرسبز و خرّم مي شود/ فرّخ پي: مبارک قدم."
      },
      {
        "text": "کس نمی‌گوید که یاری داشت حقِّ دوستی / حق‌شناسان را چه حال افتاد؟ یاران را چه شد؟",
        "explanation": "معنی بیت: سخن از حقوق دوستی و معرفت که یاری بر گردن یاری داشت در میان نیست، برای حق گزاران چه وضعی پیش آمد و برای دوستان چه اتفاقی افتاد ؟\n\nمعنی واژگان: يار: دوست/ حق شناسان: معتقدان به حقيقت و راستي."
      },
      {
        "text": "لعلی از کانِ مُروّت برنیامد سال‌هاست / تابش خورشید و سعی باد و باران را چه شد؟",
        "explanation": "معنی بیت: سالها رفت که از معدن جوانمردی گوهر رادی و کرم به دست نیامد ، برای فروغ خورشید معرفت و کوشش باد و باران رحمت چه روی داد که دیگر هنری نمی نماید و گوهری نمی پرورد ؟\n\nمعنی واژگان: لعل: جواهري است کاني به رنگ سرخ/ کان: معدن/ مروّت: انسانيت، جوانمردي، بخشش/ در زمان قديم اعتقاد داشتند که تابش خورشيد و تأثير باد و باران در دل کوهها سنگها را به جواهر تبديل مي کند و در اينجا مقصود از تابش خورشيد و سعي باد و باران، تابش نور خورشيد حقيقت و کوشش پيامبران و مصلحان اجتماعي است که مردم را به انسانيت و کرامت انساني فراخوانده اند اما به نظر حافظ تأثيري نداشته است يا در حال سرودن اين غزل چنين نظري داشته است."
      },
      {
        "text": "شهرِ یاران بود و خاکِ مهر‌بانان این دیار / مهربانی کِی سر آمد؟ شهریار‌ان را چه شد؟",
        "explanation": "معنی بیت: اين شهر و ديار، سرزمين ياران و مهربانان بود که به يکديگر محبّت و ياري مي نمودند. مهرباني در اين شهر کي پايان يافت؟ و بر سر پادشاهان عادل و مهربان آن چه آمده است؟\n\nمحصول بيت ــ اين ديار جاى پادشاهان شيراز بود و خاك مهربانان و مسكن اهل محبت همين جا بود. پس مهربانى كى تمام شد و پادشاهان چه\u200Cطور شدند. يعنى ديگر در اين سرزمين پادشاهانى پيدا نمى\u200Cشوند و اهل محبت و مرحمت كم و ناياب شده\u200Cاند.\n\nمعنی واژگان: ديار: سرزمين/ شهرياران: هم مرکب است از شهر و ياران و هم جمع شهريار است."
      },
      {
        "text": "گویِ توفیق و کرامت، در میان افکنده‌اند / کس به میدان در نمی‌آید، سوار‌ان را چه شد؟",
        "explanation": "معنی بیت: گوی کامیابی و بزرگی در عرضۀ میدان زندگی افتاده است ، چرا کس توسن کوششی نمی تازد ، برای سواران داوطلب چه رخ داده است که به میدان نمی آیند ؛ از این بیت اعتقاد حافظ به مشرب اختیار پیداست.\n\nمعنی واژگان: توفيق: موافقت خدا با کار يا کارهاي بندگان صالح/ کرامت: بزرگواري/ ميدان: مقصود ميدان چوگان بازي است."
      },
      {
        "text": "صدهزاران گل شکفت و بانگِ مرغی برنخاست / عندلیبان را چه پیش آمد؟ هَزاران را چه شد؟",
        "explanation": "معنی بیت: فصل بهار است و هزاران گل شکفته شد، ولي افسوس بانگ پرنده اي برنخاست. بر سر بلبلان چه آمده است و هزاران چه شده اند؟\n\nمحصول بيت ــ صدهزار صاحب جمال پيدا شد در حالى\u200Cكه فرياد و آه ناله عاشقى به گوش نرسيد. يعنى در مقابل صد هزار محبوب زيبا، عاشقى پيدا نشد بلبلان را چه پيش آمده و به هزاران چه رسيده است. يعنى بلبلان و هزاران «كنايه از عشاق است» چه\u200Cطور شدند كه اثرى از آنها ديده نمى\u200Cشود.\n\nمعنی واژگان: عندليب: بلبل/ هزار: نوعي بلبل است غير از عندليب/ شکفتن گلها و سکوت مرغان آوازخوان نشانه ي غمگين بودن و بي دل و دماغ بودن مردم است."
      },
      {
        "text": "زهره سازی خوش نمی‌سازد، مگر عود‌ش بسوخت؟ / کس ندارد ذوقِ مستی، مِی‌گسار‌ان را چه شد؟",
        "explanation": "معنی بیت: ناهید عود به خوشی نمی نوازد آیا ساز وی در آتش افتاده است هیچکس رغبت  مست شدن ندارد ، آیا برای می پرستان چه پیش آمد ناگواری روی داده است ؟\n\nمعنی واژگان: زهره: ستاره ي ناهيد که مظهر شادي و طرب و موسيقي است/ سازي خوش: آهنگ دلپذير/ عود: نام سازي است زهي/ ذوق: شور و حال/ مي گسار: به دو معني است يکي به معني ساقي و ديگري به معني شرابخوار که در اينجا معني دوم موردنظر است/ عود ضمناً به معني چوبي خوشبو است که با سوزاندن آن فضا را معطّر مي کند، بنابراين «سوختن: براي عود نوعي ظرافت و ايهام تناسب دارد."
      },
      {
        "text": "حافظ اسرارِ الهی کَس نمی‌داند، خموش / از که می‌پرسی که دورِ روزگار‌ان را چه شد؟",
        "explanation": "معنی بیت: ای حافظ ،  از رازهای ایزدی کس آگاه نیست ، تو هم دم درکش و از کس سؤال مکن که چرا حال روزگار تباه گشته و نابسامان شده است که او هم مانند تو خبری ندارد .\n\nمعنی واژگان: اسرار: رازها/ الهي: خدايي/ دور: گردش."
      }
    ]
  },
  {
    "title": "غزل شماره ۱۷۰ حافظ",
    "verses": [
      {
        "text": "زاهدِ خلوت‌نشین، دوش به مِی‌خانه شد / از سرِ پیمان بِرَفت، با سرِ پیمانه شد",
        "explanation": "معنی بیت: دیشب پارسای چله نشین به میکده آمد ، از عهدی که با زهد بسته بود ، تجاوز کرد و به ساغر باده روی آورد .\n\nمعنی واژگان: زاهد: مقصود زاهد رياکار است که براي جلب نظر مردم خلوت نشيني اختيار کرده است، در بعضي از نسخ به جاي زاهد خلوت نشين، حافظ خلوت نشين آمده است که چندان وجهي ندارد/ از سر پيمان برفت: عهد خود را شکست/ با سر پيمانه شد: به سروقت جام شراب رفت."
      },
      {
        "text": "صوفیِ مجلس که دی، جام و قدح می‌شکست / باز به یک جرعه می، عاقل و فرزانه شد",
        "explanation": "معنی بیت: صوفی پشمینه پوش که دیروز جام و قدح آلات فسق و اسباب باده گساری را خرد میکرد ، با نوشیدن یک آشام ( جرعه ) باده بر سر عقل آمد و دانا گشت و از زهد فروشی و خشک مغزی دست برداشت .\n\nمعنی واژگان: دي: ديروز/ جام و قدح: پياله کوچک و بزرگ/جرعه: مقداري از هر مايع که به يک دم آشاميده شود/ عاقل: دانا/ فرزانه: هوشمند/در نسخه هاي ديگر صوفي مجنون آمده است."
      },
      {
        "text": "شاهدِ عهدِ شباب، آمده بودش به خواب / باز به پیرانه سر، عاشق و دیوانه شد",
        "explanation": "معنی بیت: محبوب زیبائی را که روزگار جوانی است در رؤیا دید و بار دیگر در وقت پیری عشق و شیدائی پیشه کرد .\n\nمعنی واژگان: شاهد: زيبارو، معشوق زيبارو/ عهد شباب: زمان جواني/ شاهد عهد شباب : يکي به معني معشوقي که در زمان جواني او را دوست مي داشت؛ و ديگري خود عهد شباب يعني زمان جواني/ خواب: رؤيا/ پيرانه سر: در زمان پيري."
      },
      {
        "text": "مُغْبَچه‌ای می‌گذشت، راه‌زنِ دین و دل / در پِیِ آن آشنا، از همه بی‌گانه شد",
        "explanation": "معنی بیت: شاهد جوانی که راه دین و دل میزد برفتار آمد ، زاهد در پی آن دلدار آشنا رفت و از همگان پیوند برید و دوری گزید ، حافظ در غزل دیگر  فرماید :\n\nمن از ورع می و مطرب ندید می زین پیش\n\nهوای مغبچگانم درین و آن انداخت\n\nمعنی واژگان: مغبچه: جوانک زيبايي که در ميخانه متصدي پيمودن جام شراب به ميخواران است/ راهزن دين و دل: از دست برنده ي ايمان و دل/ آشنا: اشاره به آشناي دل يعني همان مغبچه است"
      },
      {
        "text": "آتشِ رخسارِ گل، خرمنِ بلبل بسوخت / چهرهٔ خندانِ شمع، آفتِ پروانه شد",
        "explanation": "معنی بیت: چهرۀ سرخ گل آتش در خرمن هستی بلبل عاشق زد و روی متبسّم شمع آسیب جان پروانه گشت ، به کنایه مقصود آن است که جلوۀ معشوق عاشقان را به پرتگاه خطر میکشاند .\n\nمعنی واژگان: آتش رخسار گل: سرخي گل به آتش تشبيه شده است که اشاره اي است به آتش عقل بلبل به گل/خرمن: مقصود خرمن عمر يا خرمن عقل عاشق که در اينجا بلبل است و معمولاً آتش وقتي در خرمن کسي مي افتد هستي او را مي سوزاند/ چهره ي خندان شمع: روشن شدن شمع به خنده ي او تعبير مي شود/ آفت: بلا و فتنه و معصيت."
      },
      {
        "text": "گریهٔ شام و سحر، شُکر که ضایع نگشت / قطرهٔ بارانِ ما، گوهرِ یک‌دانه شد",
        "explanation": "معنی بیت: سپاس خدای را که گریستن شبانروزی ما تباه نشد و قطرۀ باران اشک ما در صدف روزگار گوهری یکتا گشت .\n\nمعنی واژگان: ضايع: تباه، هدر رفته/ گوهر يکدانه: دانه ي مرواريد بي همتا و پربها/ در قديم عقيده داشتند که قطره هاي باران نيسان (فروردين و ارديبهشت) وقتي بر روي دريا فرود مي آيد در دهان صدفها مي رود و هر قطره اي تبديل به مرواريد مي شود./ مقصود از گوهر يکدانه گوهر وصل است"
      },
      {
        "text": "نرگسِ ساقی بِخوانْد، آیتِ افسون‌گری / حلقهٔ اورادِ ما، مجلسِ افسانه شد",
        "explanation": "معنی بیت: نرگس چشم ساقی آیۀ سحر بر ما خواند و دمید و انجمن ورد و دعای ما به محفل داستان پردازی عاشقانه بدل گشت .\n\nمعنی واژگان:آيت افسونگري: وردي که جادوگران مي خوانند و مردم را سحر و جادو مي کنند/ چشم ساقي هم را جادو کرد/ حلقه: مجلس و محفل درس و دعا/ اوراد: جمع ورد است مقصود دعاها و درس هاست/ مجلس افسانه: مقصود اين است که مجلس درس و دعا تبديل به مجلس افسانه ي عشق ساقي شد."
      },
      {
        "text": "منزلِ حافظ کنون، بارگهِ پادشاست / دل بَرِ دل‌دار رفت، جان بَرِ جانانه شد",
        "explanation": "معنی بیت: اینک آستان شهر یار عشق قرارگاه حافظ است یعنی دل به نزد دلبر شتافت و جان به حضور جانانه رفت . در صفحۀ ۱۹۰ جامع نسخ دیوان حافظ تألیف مسعود فرزاد «بارگه کبریا » به جای بارگه پادشاه آمده که بر متن ترجیح دارد و به معنی آستان بزرگی و عظمت الهی است .\n\nمعنی واژگان: منزل: محل نزول و فرود، جايگاه/ بارگه: دربار، درگاه، حضرت/ دلدار: معشوق، محبوب/ جانانه: منسوب به جان، معشوق، محبوب./ مصراع اول سه توجيه دارد يکي اين که حافظ در بارگاه شاه است، يکي اين که پادشاه به منزل حافظ آمده است و ديگر آن که ميخانه اي که حافظ در آن راه يافته به منزله ي بارگاه پادشاه است و حافظ به وصال رسيده است."
      }
    ]
  },

  {
    "title": "غزل شماره ۱۷۱ حافظ",
    "verses": [
      {
        "text": "دوش از جنابِ آصف، پیکِ بشارت آمد / کز حضرتِ سلیمان، عشرت اشارت آمد",
        "explanation": "معنی بیت: دیشب از درگاه آصف زمان وزیر عصر، قاصد مژده فرا رسید و پیام آورد که از پیشگاه سلیمان زمان پادشاه کریم و بخشنده فرمان خوشدلی و کامرانی صدور یافت.\n\nمعنی واژگان: دوش: ديشب/ جناب: آستان، آستانه/ آصف: اسم خاص به جاي اسم عام، وزير، مقصود خواجه جلال الدين تورانشاه است/ پيک بشارت: قاصد مژده دهنده/ حضرت: دربار، بارگاه/ سليمان: پادشاه فارس (شيراز) چون شيراز را ملک سليمان مي گويند پادشاه لقب سليمان گرفته است/ عشرت: شادي، شادماني"
      },
      {
        "text": "خاکِ وجود ما را، از آبِ دیده گِل کن / ویرانسرایِ دل را، گاهِ عمارت آمد",
        "explanation": "معنی بیت: خاک هستی ما را با اشک سرشته کن، چه وقت آنست که خانة ویرانة دل را با گل سرشک درست کنی؛ در صفحة ۱۹۱ جامع نسخ دیوان حافظ « آب باده» بجای « آب دیده» آمده که بر متن ترجیح دارد که در این صورت معنی بیت مشابهتی باین بیت دیگر حافظ می یابد:\n\nدوش دیدم که ملایک در میخانه زدند\n\nگل آدم بسرشتند و بپیمانه زدند\n\nمعنی واژگان: آب ديده: اشک، و با توجه به فضاي غزل، اشک شوق/ ويران سراي: خانه ي خراب/ عمارت: تعمير و آباد کردن"
      },
      {
        "text": "این شرحِ بی‌نهایت، کز زلفِ یار گفتند / حرفیست از هزاران، کـ‌اَندر عبارت آمد",
        "explanation": "معنی بیت: اين شرح بي پايان که از زلف زيباي معشوق گفتند، در واقع يک حرف از هزاران سخني است که به بيان آمد و نوشته شد؛ يعني حسن و جمال بي پايان يار قابل توصيف نيست.\n\nمحصول بيت ــ اين شرح بى\u200Cنهايت كه از حسن يار كردند حرفى است از چندين هزار حرف كه به تكلم درآمده. يعنى آن\u200Cچه از حسن جانان به وصف درآمده از چندين هزار اجزاء يك جزء است. خلاصه وصف حسن يار پايان\u200Cپذير نيست.\n\nمعنی واژگان: شرح: سختي باتفصيل و ذکر جزئيات/بي نهايت: بي پايان/ زلف يار: نشاني از عالم کثرت که خود جلوه ايست بي منتها از عالم وحدت/ حرف: سخني کوتاه/ عبارت: سخن، بيان، چند جمله، تعبير ظاهري از معني باطني"
      },
      {
        "text": "عیبم بپوش زنهار، ای خرقهٔ می آلود / کان پاکِ پاکدامن، بهرِ زیارت آمد",
        "explanation": "معنی بیت: هان، ای دلق بباده آغشته، عیب مرا از دیده پنهان بدار تا بیش شرمساری نبرم، چه آن یار پاکدل پاکیزه خو بدیدار من قدم رنجه فرمود\n\nمعنی واژگان: زنهار: مواظب باش، آگاه باش/ خرقه: لباس پروصله ي صوفيانه/ پاک: مطهر/ پاکدامن: بي گناه/ خرقه ي مي آلود نشانه ي تقواي رياکارانه است و بدين وسيله حافظ صوفيان را رياکار معرفي مي کند."
      },
      {
        "text": "امروز جایِ هر کس، پیدا شود ز خوبان / کـ‌آن ماهِ مجلس افروز، اندر صدارت آمد",
        "explanation": "معنی بیت: امروز مقام هرکسی از زیبایان در عالم جمال معین میشود، چه آن ماه رخسار که بزم را بفروغ حسن خود روشن میکند در پیشگاه محفل (صدر مجلس) نشست تا خوبان دیگر حد خود بشناسند؛ حافظ در غزل دیگر فرماید:\n\nخوش بجای خویشتن بود این نشست خسروی\n\nتا نشیند هرکسی اکنون بجای خویشتن\n\nمعنی واژگان: جاي: مکان شايسته. خوبان: زيبايان چه از نظر ظاهر و چه از نظر باطن، زيباي جسماني و زيباي اخلاقي. مجلس افروز: روشن کننده ي محفل با زيبايي خود. صدارت: وزارت، نخست وزيري"
      },
      {
        "text": "بر تختِ جم که تاجش، معراجِ آسمان است / همّت نگر که موری، با آن حقارت آمد",
        "explanation": "معنی بیت: ارادة موری خردپیکر را بنگر که خود را بپای تخت سلیمان که دیهیمش ببلندی اوج سپهرست رسانید و بگفتگو با آن حضرت پرداخت، تلمیحی دارد بآیة ۱۷ و ۱۸ سورة نمل ( ۲۷) حتی اذا اتوا علی وادالنمل….. الایه تا درآمدند بوادی موران، موری گفت: ای موران به لانه\u00ADهای خود درآئید مبادا سلیمان و سپاهیانش شما را پایمال کنند و ندانند پس سلیمان لب بخنده گشود( از این گفتار مور)\n\nمعنی واژگان: تخت جم: تخت سليمان، تخت پادشاهي شيراز/ معراج: نردبان/ همّت: اراده/حقارت: کوچکي/ اشاره است به داستان مور و سليمان/ حافظ نزديک شدن خودرا به شاه و وزير مانند نزديک شدن مور به سليمان مي داند"
      },
      {
        "text": "از چشمِ شوخش ای دل، ایمانِ خود نگه دار / کـ‌آن جادویِ کمانکش، بر عزمِ غارت آمد",
        "explanation": "معنی بیت: اي دل، از چشم گستاخ و زيباي يار بر حذر باش و ايمان خود را حفظ کن، زيرا آن چشم فريبنده و زيبا به قصد غارت دل و دين آمده است.\n\nمحصول بيت ــ اى دل از چشم شوخ جانان ايمان خود را حفظ كن زير آن جادوگر كمان\u200Cكش يعنى چشم جانان براى يغما آمده است يعنى براى غارت كردن دل و دين آمده است.\n\nكسانى كه چشم جانان را ديده\u200Cاند به جهت تسخير قلوب كردنش آن را به جادوگر تشبيه كرده\u200Cاند و كمانكشى چشم نسبت به ابروان است كانه كمان ابرو را خود چشم مى\u200Cكشد.\n\nمعنی واژگان: چشم شوخ: چشم فتنه انگير و آشوبگر/ جادو: ساحر، جادوگر، مقصود چشم يار است"
      },
      {
        "text": "آلوده‌ای تو حافظ، فیضی ز شاه درخواه / کـ‌آن عنصرِ سَماحت، بهرِ طهارت آمد",
        "explanation": "معنی بیت: اي حافظ، تو آلوده به گناهي. از شاه بخششي طلب کن، زيرا او که اصل جوانمردي است، براي پاک کردن تو از گناه آمده است.\n\nمحصول بيت ــ اى حافظ تو آلوده فقر و افلاسى از شاه فيض و كرم بخواه زيرا آن ذات و وجود سخى براى تطهير تو از آلايش فقر آمده است يعنى براى اين به دنيا آمده است كه علما و فضلا و صلحا را از آلايش فقر خلاص كند.\n\nمعنی واژگان: آلوده: داراي آلايش، ملوّت/ فيض: بخشش، پاک کردن"
      },
      {
        "text": "دریاست مجلسِ او، دَریاب وقت و دُر یاب / هان ای زیان‌رسیده، وقتِ تجارت آمد",
        "explanation": "معنی بیت: پیشگاه وی دریای کرم و رادی است، فرصت را از دست مده و مغتنم بدان، ای زیان دیده هنگام سوداگری فرا رسید.\n\nمعنی واژگان: درياب وقت: وقت را غنيمت دان، وقت را از دست مده/ دُرياب: مرواريد به چنگ آور/ هان: آگاه باش."
      }
    ]
  },
  {
    "title": "غزل شماره ۱۷۲ حافظ",
    "verses": [
      {
        "text": "عشقِ تو نهالِ حیرت آمد / وصلِ تو کمالِ حیرت آمد",
        "explanation": "معنی بیت: مهر تو سرگشتگی ببار آورد و وصال تو هم موجب کمال شگفتی و سرگردانی دلدادگان شد، ظاهراً تلمیحی دارد بسخن حضرت علی علیه السلام که میفرماید اللهم زدنی فیک تحیرا: بار خدایا سرگشتگی مرا در عظمت خود افزون ساز؛ مقصود آنکه حیرت خود نشان درک و دریافت بیشتریست.\n\nمعنی واژگان: نهال: درخت نورُسته/ حيرت: از خود بيخودي و سرگرداني که عاشق را حاصل مي شود و مقامي از مقامات عاشقان عارف است/ وصل: وصال، رسيدن به معشوق/ وقتي عاشق به معشوق مي رسد به واسطه ي غرق شدن در معشوق و جلوه هاي او کاملاً از خود بيخود مي شود و حيرتش کمال مي يابد و کامل مي شود"
      },
      {
        "text": "بس غرقهٔ حالِ وصل کآخر / هم بر سرِ حالِ حیرت آمد",
        "explanation": "معنی بیت: بسا دلدادة غریق در دریای وصال که سرانجام کارش بحیرت و سرگشتگی کشید و خود را از معشوق باز نشناخت.\n\nمعنی واژگان: غرقه: غريق، غرق شده"
      },
      {
        "text": "یک دل بنما که در رَهِ او / بر چهره نه خالِ حیرت آمد",
        "explanation": "معنی بیت: دلی بمن نشان بده که بر رخسارش نشان سرگشتگی در طریق عشق نباشد.\n\nمعنی واژگان: چهره: صورت"
      },
      {
        "text": "نه وصل بِمانَد و نه واصل / آن جا که خیالِ حیرت آمد",
        "explanation": "معنی بیت: جائی که تصور حیرت پدید آمد، سالک واصل از غلبة حیرت دیگر نه از خود خبر دارد نه از حال وصال، چه یکسره غرقة دریای حیرت است.\n\nمعنی واژگان: وصل: رسيدن به معشوق/ واصل: عاشقي که به وصال رسيده است/ خيال: تصور."
      },
      {
        "text": "از هر طرفی که گوش کردم / آوازِ سؤالِ حیرت آمد",
        "explanation": "معنی بیت: از هر جانب که گوش فرا دادم و نیوشه کردم گوئی حیرت پرسش میکرد که آیا مخلوق ممکن است عظمت خالق را چنانکه باید شناخت بشناسد؟\n\nمعنی واژگان: آواز: صدا/ سؤال: پرسش علمي و احساسي و عاشقانه، طلب، گدايي"
      },
      {
        "text": "شد مُنهَزِم از کمالِ عزّت / آن را که جلالِ حیرت آمد",
        "explanation": "معنی بیت: عاشقی که بر وی عظمت و سلطة حیرت غالب گشت، در برابر توانائی معشوق شکسته شد و هستی در باخت\n\nمعنی واژگان: منهزم: شکست خورده، گريخته/ کمال عزّت: ارجمندي کامل ظاهري/ جلال: شکوه و جبروت"
      },
      {
        "text": "سر تا قدمِ وجودِ حافظ / در عشق، نهالِ حیرت آمد",
        "explanation": "معنی بیت: سر تا پای وجود حافظ در عشق بنهال حیرت بدل گشت.\n\nمعنی واژگان: سر تا قدم: سر تا پا، قد/ وجود: هستي/ نهال: درخت نورس"
      }
    ]
  },
  {
    "title": "غزل شماره ۱۷۳ حافظ",
    "verses": [
      {
        "text": "در نمازم خَمِ ابرویِ تو با یاد آمد / حالتی رفت که محراب به فریاد آمد",
        "explanation": "معنی بیت: هنگام گزاردن نماز کمان ابروی تو ای محبوب بیادم آمد، حالی بمن دست داد که محراب هم با من بخروش آمد و هم نوائی کرد.\n\nمعنی واژگان: خم ابرو: خميدگي و انحناي ابرو به مناسبت طاق محراب که غالباً خميدگي ابروي يار را شعرا به طاق محراب تشبيه مي کنند/ با ياد آمد: به ياد آمد/ حالت: وضع، حال، خوشي و سرمستي/ معمولاً در مجمع صوفيان وقتي براي صوفيي حالتي پديد مي آمد، صوفيان ديگر به فرياد و فغان مي آمدند و در اينجا محراب به فرياد آمده است به دو علت يکي غلبات شوق و عشق و ديگر حالت عدم طمأنينه اي که لازمه ي نماز است"
      },
      {
        "text": "از من اکنون طمعِ صبر و دل و هوش مدار / کان تحمّل که تو دیدی همه بر باد آمد",
        "explanation": "معنی بیت: اینک امید شکیب و خرد و زیرکی و آگاهی از من نتوانی داشت، چه از بار گران فراق آن بردباری که در من یافتی بر باد فنا رفت.\n\nمعنی واژگان: طمع داشتن: توقع داشتن/ صبر: شکيبايي/ دل: جرأت و توانايي و دلداري/ تحمل: صبر و بردباري/ بر باد آمد: ميان رفت."
      },
      {
        "text": "باده صافی شد و مرغانِ چمن مست شدند / موسمِ عاشقی و کار به بنیاد آمد",
        "explanation": "معنی بیت: مصراع دوم را دو گونه مي توان معنا نمود:\n\nباده صاف و زلال گشت و مرغان چمن مست و بي خويش شدند و هنگام عاشقي و منظّم شدن کارها فرارسيد يا هنگام عاشقي و کار با اصل و بنياد فرارسيد.\n\nمحصول بيت ــ باده صافى و خالص شد و مرغان چمن هم مست شدند. يعنى فصل بهار است و تمام موجودات به جوش و خروش آمدند. پس موسم عاشقى است و عشق عشاق ظهور نموده. خلاصه زمان شوريدگى و هوى و هوس فرا رسيد.\n\nمعنی واژگان: باده: شراب/ صافي: صاف، پالوده/ چمن: باغ/ موسم: هنگام/ کار به بنياد: کار اساسي که همان عاشقي است (بعضي کار را به سکون مي خوانند و آن را چنين معني مي کنند: کار به اسلوب و طريق معمول خود بازآمد)"
      },
      {
        "text": "بویِ بهبود ز اوضاعِ جهان می‌شنوم / شادی آورد گل و بادِ صبا شاد آمد",
        "explanation": "معنی بیت: از اوضاع جهان بوي بهتر شدن مي شنوم. گل با آمدن خود شادي را به همراه آورد و باد صبا هم شادمانه از راه رسيد.\n\nمحصول بيت ــ از اوضاع و احوال جهان بوى بهبودى مى\u200Cشنوم. يعنى به مناسبت آمدن فصل بهار لازم مى\u200Cآيد كه جهان تازه شده و زيبا گردد. در اين بيت حاسه سمعى را به جاى حاسه بصرى به\u200Cكار برده است به\u200Cخاطر كلمه «بوى».\n\nگل شادى و سرور آورد و باد صبا هم شاد آمد، يعنى گل سلطان گل\u200Cهاست و با آمدنش شادى و سرور آورد يعنى موجب شادى شد و باد صبا هم به قدوم گل شاد و خرم آمد چون كه خدمتكار گل مى\u200Cباشد. پس وقتى گل شادى بياورد صبا هم شاد مى\u200Cآيد.\n\nمعنی واژگان: بوي … مي شنوم: احساس مي کنم/ بهبود: بهتر شدن/ اوضاع: حالت، وضع و کارها/ باد صبا: بادي که از طرف شمال و مشرق مي وزد و پيغام آور و پيامبر عاشقان است"
      },
      {
        "text": "ای عروسِ هنر از بخت شکایت مَنِما / حجلهٔ حُسن بیارای که داماد آمد",
        "explanation": "معنی بیت: ای عروس زیبای هنر از طالع شکوه مکن، خانة عرضه دادن جمال خویش را آراسته کن که خریدار هنر بکر تو داماد فرارسید.\n\nمعنی واژگان: بياراي: آرايش ده/ داماد: مقصود طالب و عاشق هنر است (شايد اشاره به شاه باشد)"
      },
      {
        "text": "دلفریبانِ نباتی همه زیور بستند / دلبرِ ماست که با حُسنِ خداداد آمد",
        "explanation": "معنی بیت: گياهان و درختان زيبا خود را زينت کردند، فقط معشوق ماست که با زيبايي خدادادي و ذاتي خود به باغ آمده است.\n\nمعنی واژگان: دلفريبان نباتي: گلها/ زيور: زينت/ دلبر: معشوق/ حسن: زيبايي/ خداداد: خداداده، از خود، مخفف خداداده بمعنی خدا آفریده یا بخشیده"
      },
      {
        "text": "زیرِ بارند درختان که تعلّق دارند / ای خوشا سرو که از بارِ غم آزاد آمد",
        "explanation": "معنی بیت: درختانی که دلبستگی بداشتن گل و میوه دارند در زیر بار خمیده اند، خوش بحال سرو که شانه از گرانی بار تعلق تهی کرده است، سعدی گوید:\n\nبسرو گفت: کسی میوه ای نمیآری\n\nجواب داد که آزادگان تهی دستند\n\nمعنی واژگان: بار: هم معني ميوه و ثمر مي دهد و هم معني مشقت و تحمل سنگيني بار/ تعلق داشتن: وابستگي داشتن، علاقه داشتن به ثمر دادن و مثمر بودن/ اي خوشا: چه خوش است/ آزاد آمد: آزاد شد، رها و آسوده شد/ سرو ميوه اي ندارد و لقب آزاد و آزاده دارد"
      },
      {
        "text": "مطرب از گفتهٔ حافظ غزلی نَغز بخوان / تا بگویم که ز عهدِ طربم یاد آمد",
        "explanation": "معنی بیت: اي مطرب، غزلي زيبا از حافظ بخوان تا من يادي از دوران شاد جواني بکنم.\n\nمحصول بيت ــ اى مطرب از اشعار حافظ يك غزل خوب بخوان يا وقتى مستى غزلى بخوان تا بگويم كه سرور و شادى به خاطرم آمد. يا خود تا بگريم كه سرور و شادى به خاطرم آمد.\n\nتا بگويم يعنى به سخن آيم و آواز بخوانم كه زمان طرب به يادم آمد و يا گريه كنم و آه بكشم.\n\nمعنی واژگان: مطرب: رامشگر/ گفته: سروده/ نغز: دلکش، جذّاب/ بگويم: گفتن در اين مورد ترجمه ي قول است و قول آواز است بنابراين بگويم به معني «آواز سر دهم: است/ عهد طرب: زمان شادي"
      }
    ]
  },
  {
    "title": "غزل شماره ۱۷۴ حافظ",
    "verses": [
      {
        "text": "مژده ای دل که دگر بادِ صبا بازآمد / هدهد خوش‌خبر از طَرْفِ سبا بازآمد",
        "explanation": "معنی بیت: دلا، بتو بشارت میدهم که بار دیگر نسیم بهاری وزیدن گرفت و هدهد پیک مژده آور خبری خوش از سوی شهر سبا دیار یار رسانید، نیز نگاه کنید بغزل ۹۰ بیت (۱)\n\nمعنی واژگان: مژده: بشارت (در اينجا مي توان آن را به جاي مژدگاني دانست، يعني مژدگاني بده)/ اي دل: ممکن است آن را خطاب به دل شاعر دانست همچنين ممکن است آن را به «اي عزيز من: تعبير کرد، يعني خواننده ي غزل/ دگر: دوباره، باز هم/ باد صبا: بادي که از طرف شمال يا مشرق مي وزد و پيام آور و پيامبر عاشقان است/ هدهد: مرغي که خبر وجود بلقيس را به عنوان خبري خوش براي حضرت سليمان (ع) آورد/ طرف: طرف، سوي/ سبا: ملک بلقيس، اشاره است به جايگاه معشوق"
      },
      {
        "text": "برکش ای مرغِ سحر نغمهٔ داوودی باز / که سلیمانِ گل از بادِ هوا بازآمد",
        "explanation": "معنی بیت: ای بلبل سحری، نوای داود مانند خود را ساز کن که سلطان چمن سلیمان گل با نفس جانبخش یا نسیم هوای بهاری بازگشت؛ در ضمن تلمیحی دارد بحضرت داود نبی که آوازی خوش داشت.\n\nمعنی واژگان: نغمه برکشيدن: آواز سر دادن/ مرغ سحر: بلبل/ نغمه ي داوودي: حضرت داوود پدر حضرت سليمان (ع) آوازي خوش داشته است که نمونه ي عالي آواز شمرده مي شود و نام داوود با سليمان تناسب دارد/ چون سليمان باد رادر تسخير داشته است و باد بهاري به بار آورنده ي گل است ارتباط سليمان مسخّرکننده باد و گل معلوم مي شود"
      },
      {
        "text": "عارفی کو که کُنَد فَهْم زبانِ سوسن / تا بپرسد که چرا رفت و چرا بازآمد",
        "explanation": "معنی بیت: شناسای حقی کجاست که زبان گل سوسن را بداند تا از او سؤال کند که چرا از بستان رفت و پژمرد و بار دیگر باز آمد و شکفت.\n\nمعنی واژگان: عارف: شناسنده ي رازها/ سوسن: گلي است که سفيد آن را ده زبان گويند (و به همين سبب عارف مورد نظر حافظ بايد زبان سوسن را درک کند) / تحير درباره ي حيات و زندگي افراد و اشياء که يکي از مشغوليات ذهني حافظ است که او را به خيام نزديک مي کند"
      },
      {
        "text": "مردمی کرد و کرم لطفِ خداداد به من / کـ‌آن بتِ ماه‌رخ از راهِ وفا بازآمد",
        "explanation": "معنی بیت: لطف الهي به من نيکي و بخشش کرد که آن معشوق زيبا از راه وفا و دوستي به نزد من بازآمد.\n\nمحصول بيت ــ بخت خداداد من به من مردمى كرد و كرم نمود كه آن بت سنگدل محض خاطر خدا برگشت. يعنى طالعم مساعدت كرد كه جانان سر مرحمت آمد و دوباره برگشت معناى مرحمت از عبارت، بهر خدا اخذ مى\u200Cشود.\n\nمعنی واژگان: مردمي: انسانيت و جوانمردي/ کرم: بزرگواري/ لطف: مهرباني/ خداداد: خداداده، خدايي/ بت: معشوق زيبا/ ماه رُخ: مه چهره، مه صورت"
      },
      {
        "text": "لاله بویِ میِ نوشین بشنید از دمِ صبح / داغ‌دل بود، به امّیدِ دوا بازآمد",
        "explanation": "معنی بیت: لاله از نفس صبح بوی بادة خوشگوار و مستی آور شنید و برای درمان سوز دل خود بامدادان بچمن آمد و شکفته شد.\n\nمعنی واژگان: مي نوشين: شراب خوش طعم/ دم صبح: نفس بامدادي، نسيم بامدادي، هواي بامدادي/داغ دل: آن که يا آنچه دلش داغدار باشد، چون ميان لاله سرخ مايل به سياه است لاله را دغدار مي گويند/ داغ داشتن دل نشانه اي از اندوهي فوق العاده است و دواي آن را نوشيدن شراب مي داند"
      },
      {
        "text": "چشمِ من در رهِ این قافلهٔ راه بماند / تا به گوشِ دلم آوازِ دَرا بازآمد",
        "explanation": "معنی بیت: دیده ام بدنبال این کاروان که آرام جان من در آنست بر راه دوخته ماند تا آنگاه که بانگ زنگ بازگشت آن بگوشم رسید .\n\nمعنی واژگان: درا: يکي از معاني آن زنگ شتر است و ديگر فعل امر است از مصدر درآمدن، يعني به پيشگاه معشوق بيا/در صفحة ۱۹۴ جامع نسخ دیوان حافظ تألیف مسعود فرزاد « قافله در راه» بجای « قافلة راه» آمده که بر متن ترجیح دارد"
      },
      {
        "text": "گرچه حافظ دَرِ رَنجِش زد و پیمان بِشکست / لطفِ او بین که به لطف از درِ ما بازآمد",
        "explanation": "معنی بیت: اگرچه حافظ آزرده خاطر شد و رشتة عهد برید، مهربانی یار را بنگر که بخوشی و خوبی باز بدیدار ما آمد.\n\nمعنی واژگان: در رنجش زد: رنجيد/ لطف: مهرباني، مهر و محبت/از در ما بازآمد: به سوي ما آمد"
      }
    ]
  },
  {
    "title": "غزل شماره ۱۷۵ حافظ",
    "verses": [
      {
        "text": "صبا به تهنیتِ پیرِ مِی‌فروش آمد / که موسمِ طرب و عیش و ناز و نوش آمد",
        "explanation": "معنی بیت: باد بهار براي شادباش گفتن به پير مي فروش نزد او آمد، زيرا که زمان عيش و شادي و مي گساري فرارسيده است.\n\nمحصول بيت ــ صبا به مناسبت فرا رسيدن زمان شادى و عيش و نوش براى گفتن مبارك\u200Cباد پيش پير مى\u200Cفروش آمد. يعنى آمد كه آمدن بهار را تهنيت بگويد.\n\nمعنی واژگان: صبا: بادي که از سوي شمال يا مشرق مي وزد و پيام آور است/ تهنيت: مبارکبادگويي/ پير مي فروش: پير مغان، پير طريقت، پير ميخانه/ موسم: وقت/ طرب: شادي و نشاط/ عيش: زندگي خوش/ ناز: آسايش، افتخار، کرشمه و عشوه در صفحۀ ۱۹۵ جامع نسخ دیوان حافظ تألیف مسعود فرزاد در دو نسخه «نای» به جای «ناز » آمده که ظاهراً بر متن ترجیح دارد / نای و نوش یعنی نوای نی و بانگ نوشانوش مستانه نیز نگاه کنید به صفحۀ ۴۴۴ گلستان به کوشش نگارنده/نوش: نوشيدن شراب، شراب، شيريني"
      },
      {
        "text": "هوا مسیح‌نفس گشت و باد نافه‌گشای / درخت سبز شد و مرغ دَر خروش آمد",
        "explanation": "معنی بیت: هوا هم چون مسيح جان بخش گشت و باد صبا زلف گل را شانه زد و عطرافشان شد و درخت روييد و لباس سبز بر تن کرد و بلبل به نغمه سرايي پرداخت.\n\nمحصول بيت ــ هوا مسيح نفس گشت. يعنى احياى نبات كرد و خاك هم نافه\u200Cگشاى شد. يعنى انواع و اقسام رياحين و ازهار ظاهر ساخت. مراد از نافه\u200Cگشائى، بوهاى خوش گل\u200Cهاست كه به مشام مى\u200Cرسد و درختان سبز شدند و بلبل هم با ساير پرندگان به خروش و فرياد و فغان درآمدند خلاصه بهار تمام عالم را زينت داد. مقصود توصيف بهار است.\n\nمعنی واژگان: مسيح نفس: حيات بخش/نافه گشاي: کسي که با گشودن نافه ي آهو فضا را معطر مي کند (اشاره است به اين که باد بوي گلها را به اطراف مي پراکند)/ مرغ: مقصود بلبل است/ در خروش آمد: به نغمه سرايي پرداخت"
      },
      {
        "text": "تنورِ لاله چنان برفروخت بادِ بهار / که غنچه غرقِ عرق گشت و گل به جوش آمد",
        "explanation": "معنی بیت: باد بهار آتش تنور لاله را چنان شعله ور کرد که از گرمی آن غنچه در خوی (عرق ) غوطه ور گشت و گل سرخ بر شاخه جوشیدن گرفت .\n\nمعنی واژگان: غنچه غرق عرق گشت: شبنم هايي که روي غنچه نشسته است به عرق تشبيه شده است/ گل به جوش آمد: شکفته شدن گل به جوش آمدن او تعبير شده است، جوشيدن و سر بر زدن گل."
      },
      {
        "text": "به گوشِ هوش نیوش از من و به عشرت کوش / که این سخن سَحَر از هاتفم به گوش آمد",
        "explanation": "معنی بیت: به گوش خرد از من بشنو و بپذیر و به عیش و طرب بپرداز که سروش غیب این پیام را به من داد(ادامه در بیت بعد)\n\nمعنی واژگان: گوش هوش: يعني در حقيقت گوش دادن با هوش و دقت/ نيوش: بشنو، گوش بده/ عشرت: شادي و نشاط/ هاتف: ندادهنده ي غيبي"
      },
      {
        "text": "ز فکرِ تفرقه بازآی تا شوی مجموع / به حکمِ آن که چو شد اهرمن سروش آمد",
        "explanation": "معنی بیت: که از پریشان فکری روی بگردان تا آسایش خاطر یابی ، چه دیو وسوسۀ نفس را چون از خود راندی فرشتۀ آرامش بدل تو در آید.\n\nمعنی واژگان: تفرقه: پريشاني، افکار پريشان. مجموع: داراي جمعيت خاطر/ به حکم آن که: به اين دليل که/ شد: رفت/ اهرمن: شيطان/ سروش: فرشته، جبرئيل"
      },
      {
        "text": "ز مرغِ صبح ندانم که سوسنِ آزاد / چه گوش کرد؟ که با دَه زبان خموش آمد",
        "explanation": "معنی بیت: نمی دانم از بلبل سحری سوسن آزاد چه شنید که با داشتن ده زبان خاموشی گزید ؛ در برهان قاطع آمده است سوسن بر وزن سوزن گلی است معروف و آن چهار قسم میباشد یکی سفید و آن را سوسن آزاد میگویند ، ده زبان دارد ….\n\nمعنی واژگان: مرغ صبح: بلبل/ سوسن آزاد: سوسن سفيد را گويند که گلي است معطر و آن را سوسن ده زبان مي گويند"
      },
      {
        "text": "چه جایِ صحبتِ نامحرم است مجلسِ انس؟ / سرِ پیاله بپوشان که خرقه‌پوش آمد",
        "explanation": "معنی بیت: انجمن دوستان همدم جای آمیزش بیگانه و نامحرم نیست ، ساغر باده را در زیر پرده پنهان کن که صوفی دلق پوشیده ریاکار فراز آمد\n\nمعنی واژگان: صحبت: همنشيني، نشست و برخاست/ نامحرم: فرد نامتناسب، افشاکننده ي اسرار/ مجلس انس: محفل دوستانه/ خرقه پوش: صوفي با زاهد رياکار که ظاهراً خرقه ي صوفيانه يا زاهدانه دارد ولي رياکار است"
      },
      {
        "text": "ز خانقاه به میخانه می‌رود حافظ / مگر ز مستیِ زهدِ ریا به هوش آمد",
        "explanation": "معنی بیت: حافظ از خانقاه صوفیان به میکدۀ معرفت روی می\u00ADآورد . همانا وی از مستی و غرور پارسائی ریاکارانه هوشیار شده است .\n\nمعنی واژگان: زهد ريا: تقوي و پرهيزگاري توأم با ريا و خودنمايي."
      }
    ]
  },
  {
    "title": "غزل شماره ۱۷۶ حافظ",
    "verses": [
      {
        "text": "سَحَرم دولتِ بیدار به بالین آمد / گفت برخیز که آن خسرو شیرین آمد",
        "explanation": "معنی بیت: بخت مساعد آگاه سحرگاه بکنار بستر من آمد و گفت که از خواب بیدار شو و بیا که شهریار شرینکار ملک حسن، محبوب تو فراز آمد.\n\nمعنی واژگان: دولت: بخت، خوشبختي/ بيدار: نشان دهنده ي بخت خوش است در مقابل بخت خفته/ بالين: بالاي بستر خواب/ برخيز: نشان دهنده ي بخت خوش است در مقابل بخت خفته/ برخيز: از خواب بيدار شو/ خسرو شيرين: معشوق دلربا، خسرو در اينجا در حقيقت پادشاه دلهاست و شيرين اشاره به دلربايي اوست."
      },
      {
        "text": "قدحی درکش و سرخوش به تماشا بخرام / تا ببینی که نگارت به چه آیین آمد",
        "explanation": "معنی بیت: پیاله\u00ADای بنوش و شادمان برای دیدار روان شو تا بنگری که معشوق زیبای تو با چه زیب و آرایشی آمده است.\n\nمعنی واژگان: قدح: جام (شراب)/ درکش: بنوش/سرخوش: سرمست و شادمان/ بخرام: قدم پيش گذار و آهسته و باوقار پيش بيا/ نگار: معشوق زيبارو، يار دلربا/ آيين: شيوه، وضع و حالت"
      },
      {
        "text": "مژدگانی بده ای خلوتیِ نافه‌گشای / که ز صحرایِ خُتَن آهویِ مُشکین آمد",
        "explanation": "معنی بیت: ای ندیم خلوت که با گشودن نافه بوی خوش میپراکنی، بمن مژدگانی باید داد، چه آهوی مشک از دشت ختن بازآمد و دیگر نیازی بنافة مشکین نیست.\n\nمعنی واژگان: مژدگاني: پول يا چيزي که شخص به مژده آورنده مي دهد/ خلوتي: گوشه نشيني، منزوي (اشاره است به خود حافظ)/ نافه گشاي: کسي که با گشودن نامه ي آهو فضا را معطر مي کند/ صحراي ختن: صحراي چين شمالي و ترکستان شرقي که در آن آهوان حامل مشک پرورش مي يابند/ آهوي مشکين: آهويي که از ناف او مشک به دست مي آورند."
      },
      {
        "text": "گریه آبی به رخِ سوختگان بازآورد / ناله فریادرَسِ عاشقِ مسکین آمد",
        "explanation": "معنی بیت: گریستن مایة آبروئی برای سوخته دلان شد و بانگ زاری مددگار عاشق بیچاره گشت.\n\nمعنی واژگان: آب: علاوه بر معني اصلي آن، طراوت و شادابي معني مي دهد/ رخ: چهره/ سوختگان: عاشقان سوخته از آتش عشق و فراق/ مسکين: بيچاره."
      },
      {
        "text": "مرغِ دل باز هوادارِ کمان‌ابروییست / ای کبوتر نگران باش که شاهین آمد",
        "explanation": "معنی بیت: طایر دل بار دیگر هواخواه و دوستار یاری هلال ابروست، ای کبوتر دل بنگر که باز شکاری بصید کردن تو آمده است\n\nمعنی واژگان: هوادار: عاشق (هوادار با مرغ تناسب دارد)/ کمان ابرو: مقصود معشوقي است که ابروي او همچون کمان است/ نگران: نگاه کننده، نگرنده"
      },
      {
        "text": "ساقیا می بده و غم مخور از دشمن و دوست / که به کامِ دلِ ما آن بشد و این آمد",
        "explanation": "معنی بیت: بمراد دل ما آن (دشمن) رفت و این (دوست) فراز آمد.\n\nمعنی واژگان: کام: آرزو"
      },
      {
        "text": "رسمِ بدعهدیِ ایّام چو دید ابرِ بهار / گریه‌اش بر سمن و سنبل و نسرین آمد",
        "explanation": "معنی بیت: چون ابر بهاری شیوة پیمان شکنی و بیوفائی روزگار را در پژمرده شدن گلزار دید، بر حال یاسمن و سنبل و نسرین گریستن گرفت.\n\nمعنی واژگان: رسم: شيوه/ بدعهدي: بيوفايي/ ايّام: روزگار، زمانه/ سمن و سنبل و نسرين: نام سه گل است از گلهاي زيبا و معطر/ گريه: در اينجا مقصود باران بهاري است"
      },
      {
        "text": "چون صبا گفتهٔ حافظ بشنید از بلبل / عَنبرافشان به تماشایِ ریاحین آمد",
        "explanation": "معنی بیت: چون باد بهاری سخن حافظ را از زبان هزار دستان شنید، مشکین نفس شد و بدیدار گلها و سبزه\u00ADها آمد.\n\nمعنی واژگان: صبا: بادي که از طرف شمال يا مشرق مي وزد و پيام آور و پيام بر عاشقان است و چون از روي گلها عبور مي کند خوشبوست/ گفته: در اينجا سروده (= شعر) است/ بلبل هم شعر حافظ را مي خواند/ عنبرافشان: خوشبو، در حال پراکندن بوي خوش/ رياحين: جمع ريحان، گلها"
      }
    ]
  },

  {
    "title": "غزل شماره ۱۷۷ حافظ",
    "verses": [
      {
        "text": "نه هر که چهره برافروخت دلبری داند / نه هر که آینه سازد سِکندری داند",
        "explanation": "معنی بیت: چنین نیست که هرکس لالة رخسارش فروزان شد و بظاهر جمالی داشت، دل تواند ربود و چنان نیست که هرکس چون اسکندر آینه سازی بداند و آئینه اسکندری داشته باشد مانند وی جهانگیری تواند کرد، نیز نگاه کنید بغزل ۵ بیت ۱۱\n\nمعنی واژگان: چهره برافروختن: آرايش کردن، زيبا نمودن چهره با خشم و عتاب يا شادي و بهجت/ دلبري: به دست آوردن دلها و عاشق کردن افراد/ آينه سازد: در افسانه ها آمده است که ساختن آيينه کار اسکندر بوده است/ اسکندري: راه و روش اسکندر يعني کشورگشايي و جهانداري."
      },
      {
        "text": "نه هر که طَرْفِ کُلَه کج نهاد و تُند نشست / کلاه‌داری و آیینِ سروری داند",
        "explanation": "معنی بیت: چنین نیست که هرکس کلاه را مایل بیکسو بر سرگذاشت و با تکبر بر جای خود تکیه زد شیوة تاجداری و رسم فرمانروائی را بشناسد.\n\nمعنی واژگان: طرف: گوشه، کنار/ طرف کلاه کج نهادن: يعني مغرورانه نشستن/ تند نشستن: خود را خشمگين جلوه دادن/ کلاه داري: پادشاهي، تاجداري/ آيين: روش/ سروري: بزرگي، رياست."
      },
      {
        "text": "تو بندگی چو گدایان به شرطِ مزد مکن / که دوست خود روشِ بنده‌پروری داند",
        "explanation": "معنی بیت: تو مانند تهیدستان مباش که تا اجرتی نگیرند، کاری نکنند و فرمانی نبرند، چه محبوب تو آئین چاکر نوازی و رسم مهربانی را نیک میداند.\n\nمعنی واژگان: بندگي: عبادت/ گدايان: در اينجا يعني گداصفتان/ به شرط مزد: براي پاداش، در اينجا مقصود بهشت است/ دوست: يعني خداي بزرگ/ روش: راه و رسم/ بنده پروري: رعايت حال بندگان"
      },
      {
        "text": "غلامِ همّتِ آن رندِ عافیت‌سوزم / که در گداصفتی کیمیاگری داند",
        "explanation": "معنی بیت: چاکر نیت والای آن قلندر وارسته ام که عافیت و سلامت را در آتش عشق سوخته و بیمن فقر و درویشی میتواند با اکسیر معرفت وجود ناقص را زر کند یا آنکه در عین فقر و تنگدستی کیمیای استغنا دارد.\n\nمعنی واژگان: غلام: بنده و برده/ همّت: اراده، خواسته/ رند: آزاده اي که ظاهري بد و باطني نيک دارد و از لحظات عمر در راه رسيدن به حق استفاده مي کند/ عافيت سوز: کسي که از راه و رسم زندگي عادي مردم عدول مي کند و باعث تنفر و بيزاي مردم از خود مي شود (= قلندر، ملامتي)/ گداصفتي: داراي ظاهري چون گدايان بودن/ کيمياگري: تبديل چيزهاي کم ارزش به چيزهاي باارزش/تحوّل و تغيير به سوي مثبت."
      },
      {
        "text": "وفا و عهد نکو باشد ار بیاموزی / وگرنه هر که تو بینی ستمگری داند",
        "explanation": "معنی بیت: رعايت عهد و پيمان نيکوست اگر آن را بياموزي، وگرنه هرکسي را که بيني، ستم کردن را مي داند.\n\nمحصول بيت ــ وفا و عهد كار خوبى است اگر بياموزى يعنى اگر مى\u200Cخواهى رسم وفا و عهد بياموزى كار خوبى است وگرنه هر كس را كه مى\u200Cبينى مى\u200Cتواند ستمگر باشد مراد اين است كه هنر در نيكى و مردم\u200Cدارى و احسان كردن است وگرنه ظلم كردن را همه مى\u200Cتوانند.\n\nمعنی واژگان: وفا: عمل کردن به پيمان/ عهد: پاي بندي به پيمان."
      },
      {
        "text": "بباختم دلِ دیوانه و ندانستم / که آدمی‌بچه‌ای، شیوهٔ پری داند",
        "explanation": "معنی بیت: دل شیفتة خود را در قمار عشق از دست دادم و گمان نمیکردم که آدمیزاده ای باشد که چون پریان رسم دلبری و افسونگری را بداند.\n\nمعنی واژگان: باختن: از دست دادن/ آدمي بچه: فرزندان نوجوان بشر/ شيوه: راه و رسم/ پري: معمولاً جن مؤنث را پري مي گويند و شيوه او گريز از انسان و پنهان شدن است"
      },
      {
        "text": "هزار نکتهٔ باریک‌تر ز مو این‌جاست / نه هر که سر بتراشد قلندری داند",
        "explanation": "معنی بیت: هزار لطیفه ظریفتر از یک تار مو در این جا نهفته است و چنان نیست که هرکس سر بتراشد و موی سر بسترد، آئین وارستگی و رندی را بشناسد.\n\nمعنی واژگان: نکته ي باريکتر ز مو: مسأله ي دقيق/ قلندريه: فرقه اي از صوفيه و شاخه اي از ملامتيّه هستند که برخلاف رسوم معمول مردم عمل مي کردند و موهاي سر و ريش و سبلت و ابروي خود را مي تراشيدند اما از نظر معنويات از نقوش و اشکال عادتي و آمال بي سعادتي مجرد و باصفا بودند… و قلندر تجريد و تفريد به کمال دارد"
      },
      {
        "text": "مدارِ نقطهٔ بینش ز خالِ توست مرا / که قدرِ گوهرِ یک‌دانه جوهری داند",
        "explanation": "معنی بیت: نقطة دید یا مدار نگاه من دایرة خال تست، چه گوهرشناس بارزش گوهر یکتا پی میبرد، بکنایه یعنی خال چهرة تو گوهر یکدانه است و من جوهریم\n\nمعنی واژگان: مدار: گردش، اساس، بنياد، جايي که همه چيز بر پايه ي آن مي گردد/ نقطه ي بينش: مردمک چشم که در بيت به عنوان «جوهري» به کار رفته است/ قدر: ارزش/ يکدانه: يکتا و بي نظير/جوهري: جواهرشناس، جواهرفروش"
      },
      {
        "text": "به قَدّ و چهره هر آنکس که شاهِ خوبان شد / جهان بگیرد اگر دادگستری داند",
        "explanation": "معنی بیت: ملک دلها را مسخر میکند بشرط آنکه با عاشقان شیوة عدل و داد پیش گیرد.\n\nمعنی واژگان: شاه خوبان: سرور زيبايان، زيباترين زيبايان/ جهان بگيرد: دنيا را تسخير مي کند/ دادگستري: عدل و داد، متضاد ستمگري"
      },
      {
        "text": "ز شعرِ دلکَشِ حافظ کسی بُوَد آگاه / که لطفِ طبع و سخن گفتنِ دَری داند",
        "explanation": "معنی بیت: آنکس بدلپذیری نظم حافظ پی میبرد که هم نازک طبع باشد و هم شیوة سخن پردازی فارسی دری را نیک بشناسد.\n\nمعنی واژگان: دلکش: جذّاب، نغز، دلربا/ لطف طبع: لطافت طبع و قريحه ي شاعرانه/ سخن گفتن: اشاره است به شعر و نثر/ دري: منسوب به در (دربار)، زبان فارسي (از شعب زبانهاي ايراني) که در عهد ساسانيان به موازات «پهلوي» رايج بود و پس از اسلام زبان رسمي و متداول ايران گرديد، اکنون نيز زبان رسمي ايران است"
      }
    ]
  },
  {
    "title": "غزل شماره ۱۷۸ حافظ",
    "verses": [
      {
        "text": "هر که شد مَحرمِ دل در حرمِ یار بِمانْد / وان که این کار ندانست در انکار بِمانْد",
        "explanation": "معنی بیت: آنکه رازدل را نگاهداشت، در آستان پاک یار مقیم شد و کسی که برازداری پی نبرد، بتکذیب و انکار پرداخت و همچنان در ناآگاهی و بیخبری ماند.\n\nمعنی واژگان: محرم دل: عاشق، رازدار دل/ حرم: جايي که ورودش براي هرکسي مجاز نيست، بارگاه/انکار: منکر شدن، ناآشنا ماندن."
      },
      {
        "text": "اگر از پرده برون شد دلِ من عیب مکن / شُکرِ ایزد که نه در پردهٔ پندار بِمانْد",
        "explanation": "معنی بیت: اگر راز دل من از پرده برون افتاد، خرده مگیر. سپاس خدای را که دلم در حجاب گمان باطل و خودپرستی گرفتار نماند.\n\nمعنی واژگان: از پرده بيرون شدن: رسوا شدن و رازش برملا گشتن."
      },
      {
        "text": "صوفیان واسِتَدَنْد از گروِ مِی همه رَخْت / دلقِ ما بود که در خانهٔ خَمّار بِمانْد",
        "explanation": "معنی بیت: پشمینه پوشان جامه و اسباب خود را با دادن وجه می از گرو باز گرفتند، خرقه ما بود که همچنان در خانه میفروش بگروگان است.\n\nمعنی واژگان: صوفيان: مقصود صوفيان ريايي است که به ظاهر صوفي هستند اما رياکاراني بيش نيستند و پنهاني به ميخانه مي روند و شراب مي نوشند/ واستدند: باز پس گرفتند/ رخت: لباس و وسايل مختلف/ دلق: خرقه، لباس صوفيانه/ خانه ي خمّار: ميخانه، خمّار به معني شراب فروش است/ اشاره است به اين که صوفيان به خاطر رياکاري از مردم وجوهاتي مي گيرند و لباس و وسايل خود را که در گرو شراب است از رهن درمي آورند"
      },
      {
        "text": "محتسب شیخ شد و فِسقِ خود از یاد بِبُرد / قصّهٔ ماست که در هر سرِ بازار بِمانْد",
        "explanation": "معنی بیت: بازدارندة از ناشایست فقیه شهر شد و میگساری و نابکاری خود را فراموش کرد، تنها داستان باده نوشی و عشق و رسوائی ماست که در کوی و برزن بر سر زبانها افتاده است.\n\nمعنی واژگان: محتسب: کسي که در شهرها مخصوصاً در بازار امر و نهي شرعي مي کرده است و اعتقاد دارد که او به صورت پنهاني گناهاني مرتکب مي شود/ محتسب در شعر حافظ گاهي اشاره است به امير مبارزالدين پادشاه سفّاک ولي متظاهر مظفّري/ شيخ: زاهد، فقيه/ فسق: گناه، ناپارسايي/ در هر سر بازار: در همه جا، در سراسر شهر."
      },
      {
        "text": "هر مِیِ لعل کز آن دستِ بلورین سِتَدیم / آبِ حسرت شد و در چشمِ گهربار بِمانْد",
        "explanation": "معنی بیت: هر ساغر لعل فام باده که در هنگام وصال از دست بلور مانند یار گرفتیم، در روزگار فراق آب اندوه گشت و در دیدة اشک افشان ما بگریه خون آلود بدل شد.\n\nمعنی واژگان: مي لعل: شراب سرخ، شراب گلگون/ آن دست بلورين» دست زيباي ساقي که زيبا و همچون بلور بود/ بلور: شيشه ي ممتاز/ آب حسرت: اشک نااميدي."
      },
      {
        "text": "جز دلِ من کز ازل تا به ابد عاشق رفت / جاودان کس نشنیدیم که در کار بِمانْد",
        "explanation": "معنی بیت: بغیر از دل ما که از آغاز عالم تا پایان راه عشق پیمود، نشنیده ایم که کسی پیوسته بر سر یک کار بماند و ثبات قدم ورزد.\n\nمعنی واژگان: ازل: روز بي آغاز خلقت، اشاره است به روز الست/ ابد: شام بي پايان جهان هستي/ جاودان: هميشگي، ابدي/ کار: در اينجا مقصود عشق و عاشقي است"
      },
      {
        "text": "گشت بیمار که چون چشمِ تو گردد نرگس / شیوهٔ تو نَشُدَش حاصل و بیمار بِمانْد",
        "explanation": "معنی بیت: نرگس خود را بیمار ساخت تا چون چشم تو شود، ناز و کرشمه ترا بدست نیاورد ولی همچنان مبتلای بیماری ماند.\n\nمعنی واژگان: بيمار: براي چشم به معني خمارآلود و زيباست/ نرگس: گلي است که معمولاً چشم را به آن و آن را به چشم تشبيه مي کنند/ شيوه: حالت/ حاصل شدن: به دست آمدن، ايجاد شدن"
      },
      {
        "text": "از صدایِ سخنِ عشق ندیدم خوشتر / یادگاری که در این گنبدِ دَوّار بِمانْد",
        "explanation": "معنی بیت: از صداي عشق سخني دل نشين تر و خوش تر نديدم که در زير اين آسمان گردنده باقي مانده باشد.\n\nزاين قصّه هفت گنبدِ افلاک پرصدا است\n\nکوته نظر ببين که سخن، مختصر گرفت\n\n(غزل ۷ / ۸۶)\n\nمحصول بيت ــ هيچ يادگارى بهتر و عالى\u200Cتر از صداى سخن عشق نديدم كه در اين گنبد دوار بماند، يعنى عالى\u200Cترين و زيباترين يادگارى كه در دنيا باقى مى\u200Cماند صداى سخن عشق است بقيه يادگارها هيچ\u200Cكدام به اين مرتبه نمى\u200Cرسند.\n\nمعنی واژگان: صدا: انعکاس صوت، پژواک/ خوشتر: دلپذيرتر/ گنبد دوّار: آسمان گردنده/ در زير گنبد معمولاً صدا مي پيچد و انعکاس مي يابد"
      },
      {
        "text": "داشتم دلقی و صد عیبِ مرا می‌پوشید / خرقه رهنِ مِی و مطرب شد و زُنّار بِمانْد",
        "explanation": "معنی بیت: خرقة زهدی مرا بود که بر عیبهای بسیارم پرده میکشید ولی بگرو وجه باده و مزد رامشگر رفت و کمربند بت پرستی من بر جای ماند و مرا رسوا کرد."
      },
      {
        "text": "بر جمالِ تو چنان صورتِ چین حیران شد / که حدیثش همه‌جا در در و دیوار بِمانْد",
        "explanation": "معنی بیت: صورت زیبای چینی از دیدار چهرة دلربای تو آنگونه متحیر گشت که داستان این حیرت هنوز در نقشهای در و دیوار نمایان است.\n\nمعنی واژگان: جمال: زيبايي/ چنان: به طوري/ صورت چين: تصويري که نقاشان زبردست چيني بر در و ديوار مي کشند، بعضي آن را اشاره اي مي دانند به مجسمه هاي بودا يا بت هاي معابد چيني/ حيران: متحيّر، سرگردان/ حديث: گفتگو، داستان، در اينجا داستان حيرت صورت چين/  در و ديوار: اشاره به اين است که اين تصويرها بر در و ديوار کشيده مي شده است."
      },
      {
        "text": "به تماشاگَهِ زلفش دلِ حافظ روزی / شد که بازآید و جاوید گرفتار بِمانْد",
        "explanation": "معنی بیت: یک روز دل حافظ بتفرج گاه گیسوی او رفت تا باز گردد ولی جاودانه دربند زلفش اسیر بماند.\n\nمعنی واژگان: شد: رفت/ جاويد: تا ابد/ گرفتار: اسير/ بازآيد: برگردد."
      }
    ]
  },
  {
    "title": "غزل شماره ۱۷۹ حافظ",
    "verses": [
      {
        "text": "رسید مژده که ایّامِ غم نخواهد ماند / چنان نماند چنین نیز هم نخواهد ماند",
        "explanation": "معنی بیت: بشارت آمد که روزگار اندوه نمی پاید، همانگونه که روز شادی دوام نیاورد، نوبت غم نیز بیقین میگذرد.\n\nمعنی واژگان: مژده: بشارت/ ايّام: روزها، روزگار/ چنان: آن طور، آن گونه/ چنين: اين طور، اين گونه/ نيز هم: ديگر هم، براي تأکيد نيز و هم که يک معني دارند با هم آمده است."
      },
      {
        "text": "من ار چه در نظرِ یار خاک‌سار شدم / رقیب نیز چنین محترم نخواهد ماند",
        "explanation": "معنی بیت: اگرچه در نظر يار، خوار و بي مقدار شدم، ولي رقيب مدّعي نيز محترم نخواهد ماند.\n\nمحصول بيت ــ اگرچه من در نظر دوست خوار و ذليل شده\u200Cام اما رقيب هم اين\u200Cطور محترم نمى\u200Cماند، يعنى همان\u200Cطور كه من حقير و ذليل شدم او هم خواهد شد.\n\nمعنی واژگان: ارچه: اگرچه/ در نظر: در ديدگاه/ خاکسار: ذليل، خوار، پست/ رقيب: مراقب و نگهبان معشوق از شرّ نظربازان و عاشقان، بعداً رقيب به معني امروزي خود درآمد که در اين بيت مي توان رقيب را به معني امروزي آن دانست يعني عاشقي ديگر براي آن معشوق/ محترم: داراي احترام"
      },
      {
        "text": "چو پرده‌دار به شمشیر می‌زند همه را / کسی مُقیمِ حریمِ حَرَم نخواهد ماند",
        "explanation": "معنی بیت: چون حاجب درگاه یار با تیغ غیرت همه را میکشد و باز میدارد، هیچکس به پیرامون آستان محبوب راه نخواهد یافت.\n\nمعنی واژگان: پرده دار: نگهبان، کسي که در دربار پادشاهان و بزرگان مأمور معرفي واردشوندگان به پيشگاه آن بزرگ بوده (=معرّف) و اجازه ي ورود به خواستاران ملاقات با آن بزرگ مي داده است/ مقيم: ماندگار، اقامت کننده/ حريم: اطراف ، کناره ها/ حرم: جايي که از ورود افراد ناآشنا به آن ممانعت به عمل مي آيد، جايي که ورود به آنجا براي بيگانگان حرام است/ اشاره است به دست نيافتن انسان به رازهاي معشوق ازلي"
      },
      {
        "text": "چه جایِ شُکر و شکایت ز نقشِ نیک و بد است؟ / چو بر صحیفهٔ هستی رقم نخواهد ماند",
        "explanation": "معنی بیت: چون بیگمان در دفتر زندگی نوشته و نشانی از تو نمی ماند، از هر نقشی که بازیگر ایام بنماید جای سپاسگزاردن یا گله کردن نیست؛ انوری گوید:\n\nازین سرای دو در چون ضرورتست رحیل\n\nدوروزه منزل و آرامگه چه خوب و چه زشت\n\nمعنی واژگان: شکر: سپاسگزاري/ شکايت: گله گزاري/ نقش: اثر/ صحيفه: پهنه، صفحه/ رقم: نشان"
      },
      {
        "text": "سرودِ مجلسِ جمشید گفته‌اند این بود / که «جامِ باده بیاور که جم نخواهد ماند»",
        "explanation": "معنی بیت: آوازي که در مجلس جمشيد مي خوانده اند، اين بود که جام باده بياور و بنوش که حتّي جمشيد هم نخواهد ماند.\n\nمحصول بيت ــ سرود مجلس جمشيد را كه تعريف كرده\u200Cاند. مضمون مصرع ثانى همين بيت است كه مى\u200Cگويد: جام باده بيار كه جم در دنيا نماند و رفت. پس نوشيدن جام اجل مقرر شده. حالا كه اين\u200Cطور است جام باده بياور كه بنوشيم.\n\nمعنی واژگان: سرود: ترانه اي که همواره تکرار مي شود/ جمشيد: پادشاه پيشدادي که گويند در زمان او سيصد سال بيمار و مرگ نبوده است و جمشيد به داشتن جام جهان نما مشهور است/ جم: مخفف جمشيد."
      },
      {
        "text": "غنیمتی شِمُر ای شمع وصلِ پروانه / که این معامله تا صبح‌دم نخواهد ماند",
        "explanation": "معنی بیت: ای شمع وصال پروانه را مغتنم بدان، چه معاملة وصل تا دمیدن صبح بیش نمی پاید و حیات تو پایان می یابد.\n\nمعنی واژگان: غنيمت شمردن: فرصت دانستن، ارزش چيزي را دانستن و از آن استفاده ي کامل کردن/ شمع: نمادي از معشوق است/ پروانه: نمادي از عاشق است/ وصل: رسيدن عاشق و معشوق به يکديگر/ معامله: ارتباط دوجانبه، وصل و برآورد آن/ نصيحت به معشوق که او هم فاني است (البته معشوق مجازي) لذت وصل نه تنها براي عاشق است که براي معشوق نيز هست"
      },
      {
        "text": "توان‌گرا! دلِ درویشِ خود به دست آور / که مخزنِ زَر و گنجِ دِرَم نخواهد ماند",
        "explanation": "معنی بیت: ای مالدار خود از فقیر دلجوئی کن که خزانة زر و گنجینة سیم بر جای نمی ماند و بباد فنا میرود؛ در مصراع اول، « درویش خود» میتوان بحالت اضافه خواند و معنی چنین تواند بود\n\n« بفقیران پیرامون خود احسان کن»\n\nمعنی واژگان: توانگر: ثروتمند/ دل به دست آوردن: از خود راضي کردن/ درويش خود: بينوايي که به تو رجوع مي کند/ مخزن: گنجينه/ درم: پول نقره، درهم."
      },
      {
        "text": "بدین رَواقِ زَبَرجَد نوشته‌اند به زر / که «جز نکوییِ اهلِ کرم نخواهد ماند»",
        "explanation": "معنی بیت: بر سقف نیلگون سپهر بازر پرتو خورشید نوشته است که در عالم تنها چیزی که پایدار میماند، نیکوکاری جوانمردان است؛ خیام گوید:\n\nباری چو فسانه میشوی ای بخرد\n\nافسانه نیک شوند افسانة بد\n\nمعنی واژگان: رواق: ايواني که در طبقه ي دوم عمارت ساخته شود/ زبرجد: نوعي زمرد است که رنگش سبز زيتوني است/ اهل کرم: بزرگواران و بخشندگان"
      },
      {
        "text": "ز مهربانیِ جانان طمع مَبُر حافظ / که نقشِ جور و نشانِ ستم نخواهد ماند",
        "explanation": "معنی بیت: از مهر و لطف معشوق رشتة امید مگسل که بزودی نشان ستم و جفای یار از میان میرود و آثار مهربانی نمایان میشود.\n\nمعنی واژگان: جانان: معشوق، يار/ طمع مبر: نااميد مشو/ نقش: اثر"
      }
    ]
  },
  {
    "title": "غزل شماره ۱۸۰ حافظ",
    "verses": [
      {
        "text": "ای پستهٔ تو خنده زده بر حدیثِ قند / مشتاقم از برای خدا یک شِکَر بخند",
        "explanation": "معنی بیت: ای آنکه پستة دهان تو باستهزاء بر داستان شیرینی قند خندیده است، آرزومند لبخند توام، خدا را یک شکرخند بکن.\n\nمعنی واژگان: پسته: کنايه از دهان و لبان کوچک و تنگ است/ خنده زده: مسخره کرده است، خنديده است/ حديث: موضوع (شيريني)/ يک شکر بخند: يک بار بخند، تبسمي کن، خنده ي شيريني کن (شکر در اينجا واحد خنده است که در شکرخند و شکرخنده هم مستعمل است)"
      },
      {
        "text": "طوبی ز قامتِ تو نیارد که دَم زند / زین قصّه بگذرم که سخن می‌شود بلند",
        "explanation": "معنی بیت: طوبی درخت بهشتی با همة زیبائی قامت نمیتواند بگستاخی بگوید که قدش نمودار بالای موزون تست، از این سخن چشم می پوشم، چه رشتة کلام بدرازا میکشد.\n\nمعنی واژگان: طوبي: نام درختي است در بهشت/ نيارد: از مصدر يارستن، جرأت نمي کند/ دم زدن: سخن گفتن/ بگذرم: صرف نظر مي کنم."
      },
      {
        "text": "خواهی که برنخیزدت از دیده رودِ خون / دل در وفایِ صحبتِ رودِ کسان مَبَند",
        "explanation": "معنی بیت: اگر خواستار آنی که از چشم تو اشک چون جوی خون نرود، دل بپیمان معاشرت با فرزند مردم استوار مکن و گرد بلای عشق مگرد؛ حافظ در غزل دیگر فرماید:\n\nگر خورد خون دلم مردمک دیده رواست\n\nکه چرا دل بجگر گوشة مردم دادم\n\nمعنی واژگان: دل بستن: اعتماد و اطمينان کردن/ وفاي صحبت: وفاداري در همنشيني و مصاحبت، وصال، وفاي به عهد."
      },
      {
        "text": "گر جلوه می‌نمایی و گر طعنه می‌زنی / ما نیستیم معتقدِ شیخِ خودپسند",
        "explanation": "معنی بیت: اگر بزهد ریائی جلوه میفروشی و اگر ما را بفسق سرزنش میکنی ما بتو ای شیخ خودپرست اعتقاد نداریم و نمی گرویم؛ در این بیت صنعت التفات ازخطاب ( می نمائی) بغیبت (شیخ) بکار رفته است.\n\nمعنی واژگان:جلوه مي نمايي: خودنمايي مي کني و علم و سواد خود را در راه رونق خويش به کار مي بري (- واعظان کاين جلوه بر محراب و منبر مي کنند)، (در بعضي از نسخ به جاي «جلوه مي نمايي»، «طيره مي نمايي» آمده است يعني خود را آزرده نشان مي دهي)/ طعنه مي زني: گوشه و کنايه مي زني/ معتقد: داراي اعتقاد و ايمان/ شيخ: واعظ/ خوپسند: خودخواه"
      },
      {
        "text": "ز آشفتگیِ حالِ من آگاه کِی شود؟ / آن را که دل نگشت گرفتارِ این کمند",
        "explanation": "معنی بیت: چه وقت از پريشاني حال من آگاه خواهد شد کسي که دلش گرفتار زلف معشوقي نشده باشد؟ يعني تنها عاشقان حال عاشقان را مي فهمند.\n\nمحصول بيت ــ كسى كه دل به كمند عشق نداده از آشفتگى و پريشانى حال من كى آگاه مى\u200Cشود. يعنى بى\u200Cدردى كه هرگز عاشق نشده كى از حال اهل درد باخبر مى\u200Cشود. زيرا درد عشق و محبت را آن\u200Cكه مبتلا شده مى\u200Cداند و كسى كه درد عشق نكشيده از كجا مى\u200Cداند من لم يذق لم يعرف.\n\nمعنی واژگان: آشفتگي: پريشاني /گرفتار: اسير/ مقصود از کمند، کمند عشق است."
      },
      {
        "text": "بازارِ شوق گرم شد آن سروْقد کجاست؟ / تا جانِ خود بر آتش رویش کُنم سپند",
        "explanation": "معنی بیت: تا جان گرامی را سپندوار بر آتش چهرة وی بسوزم و بلاگردانش شوم\n\nمعنی واژگان: بازار شوق گرم شد: عشق و محبت رونق و رواج يافت/ در نسخه بدل به جاي سروقد، شمع قد آمده است که اگرچه بيشتر تناسب دارد اما در اشعار ديگر حافظ تکرار نشده است."
      },
      {
        "text": "جایی که یارِ ما به شِکَرخنده دَم زند / ای پسته کیستی تو، خدا را به خود مخند",
        "explanation": "معنی بیت: در جايي که يار ما لب به خنده ي شيرين باز مي کند، اي پسته ي خندان، تو کيستي که دهانت را براي خنده باز مي کني؟ به خاطر خدا مخند و خود را مسخره مکن.\n\nمحصول بيت ــ در جايى كه يارم به شكر خنده سخن گويد يعنى سخنانش را با خنده بسيار شيرين ادا كند، اى پسته تو ديگر كيستى محض رضاى خدا به خودت مخند يعنى خودت را رسوا مكن زيرا گرچه تو دهان دارى اما نمى\u200Cتوانى به شكر خنده سخن بگوئى.\n\nمعنی واژگان: شکرخنده: تبسم، خنده ي شيرين/ دم زند: لب از هم باز کند/ خدا را: براي خدا/ بخود مخند: خود را مسخره مکن."
      },
      {
        "text": "حافظ چو تَرکِ غمزهٔ تُرکان نمی‌کنی / دانی کجاست جای تو؟ خوارزم یا خُجَند",
        "explanation": "معنی بیت: ای حافظ چون بناز و کرشمه دلبران ترک دلبسته ای، بدان که قرارگاه دل تو دیار ترکان خوارزمی و خجندی است (قرارگاه دل تو دیار یار سرزمین خوارزم و خجند است)\n\nمعنی واژگان: غمزه: ناز و کرشمه/ ترکان: به معني اصلي و با اشاره به زيبارويان/ خوارزم: شهري است در کنار جيحون/ خجند: شهري است در کنار سيحون/ هر دو شهر ترک نشين هستند."
      }
    ]
  },
  {
    "title": "غزل شماره ۱۸۱ حافظ",
    "verses": [
      {
        "text": "بعد از این دستِ من و دامنِ آن سروِ بلند / که به بالای چَمان از بُن و بیخَم بَرکَنْد",
        "explanation": "معنی بیت: پس از این دستم ملازم دامن آن محبوب سرو قامت خواهد بود ( دست از دامن وی برنخواهم داشت)، سروی که با قامت خرامان و نازان خود ریشة نهال هستی مرا برکند.\n\nمعني واژگان: دست من و دامن آن سرو بلند: به آن يار بلندبالا پناه مي برم/ چمان: خرامان/ از بُن و بيخم برکند: مرا مستأصل کرد، ريشه ي هستي مرا به در آورد."
      },
      {
        "text": "حاجتِ مطرب و مِی نیست تو بُرقَع بِگُشا / که به رقص آوَرَدَم آتشِ رویت چو سپند",
        "explanation": "معنی بیت: نیازی بخنیاگر و باده نیست، تو پرده  از چهره برگیر تا آتش رخسار تو مرا سپندآسا بجنبش نشاط آمیزی برانگیزد.\n\nمعني واژگان: حاجت: نياز/ برقع: روبند، نقاب."
      },
      {
        "text": "هیچ رویی نشود آینهٔ حجلهٔ بخت / مگر آن روی که مالَند در آن سُمِّ سمند",
        "explanation": "معنی بیت: هیچ چهره ای مانند آینة حجله نیکبختی روشن و درخشان نخواهد بود، جز آن چهره که برای پاک شدن از غبار تیرگی بر سم اسب محبوب مالیده شود.\n\nمعني واژگان: آينه ي حجله ي بخت: بخت به اتاق عروس و داماد در اولين شب زندگي مشترک آنها تشبيه شده است که معمولاً در چنين اتاقي آينه اي مناسب وجود دارد و به طور کلي مصراع به مفهوم روي آوردن بخت است/ سمند: اسب زرد، در اينجا مقصود مرکب معشوق است و ماليدن سم سمند در مفهوم آن است که عاشق بر خاک پاي مرکب معشوق بوسه زند و آن را به چهره ي خويش بمالد."
      },
      {
        "text": "گفتم اسرارِ غمت هر چه بُوَد گو می‌باش / صبر از این بیش ندارم چه کنم تا کی و چند؟",
        "explanation": "معنی بیت: رازهای عشق تو را فاش کردم، هرچه باداباد؛ شکیبائی مرا بیش ازین نیست، کاری نمیتوانم کرد، تا کی و تا چند صبر کنم؟\n\nمعني واژگان: اسرار: رازها/ گومي باش: باشد که باشد، اهميتي ندارد."
      },
      {
        "text": "مَکُش آن آهویِ مُشکینِ مرا ای صیّاد / شرم از آن چشمِ سیه دار و مَبَندَش به کمند",
        "explanation": "معنی بیت: ای شکارگر، غزال مشکین نافة مرا بخاک و خون مکش و میازار، از چشم سیاهش حیاکن و بند بر او منه\n\nمعني وا\u200Dژگان:آهوي مشکين: اشاره است به معشوق که زيبايي چشم و گردن آهو موردنظر است و کمياب بودن نوع مشکين آن/ صيّاد: مقصود شکارچي عشق است که معشوق را با چيزي جز عشق شکار مي کند/ کمند: مقصود کمند تعلقات مادي اين جهان است/ کشتن در اين شعر محروم کردن معشوق است از جهان عشق."
      },
      {
        "text": "منِ خاکی که از این در نَتَوانَم برخاست / از کجا بوسه زنم بر لبِ آن قصرِ بلند؟",
        "explanation": "معنی بیت: خواجه در اين بيت، خود را از زميني و خاکي و معشوق را آسماني و افلاکي دانسته است و مي فرمايد: منِ به خاک افتاده در مقابل درگاه يار کجا مي توانم بر لب کاخ بلند او بوسه بزنم؟\n\nمحصول بيت ــ من خاكى كه قادر نيستم از اين در بلند شوم. يعنى از اين در جدا شوم. چه\u200Cگونه مى\u200Cتوانم لب قصر بلند جانان را ببوسم، يعنى قادر نيستم بوسه بر قصر بلندش بزنم، زيرا تا از خاك درش جدا نشوم و منفك نگردم نمى\u200Cتوانم دامانش را ببوسم.\n\nمعني واژگان:خاکي: افتاده، به خاک افتاده، ناتوان، متواضع/ قصر بلند: مقصود قصر بلند معشوق يا ممدوح يا خود معشوق يا ممدوح است/ از کجا بوسه زنم: بوسه نتوانم زد"
      },
      {
        "text": "بازمَستان دل از آن گیسویِ مُشکین حافظ / زان که دیوانه همان به که بُوَد اندر بند",
        "explanation": "معنی بیت: ای حافظ، دل دیوانه را از زنجیر زلف مشکبوی او باز مگیر، چه بهتر آن باشد که مجنون را در بند نگاه دارند.\n\nمعني واژگان: بازمستان: باز پس مگير/ گيسوي مشکين: زلف سياه معطر."
      }
    ]
  },
  {
    "title": "غزل شماره ۱۸۲ حافظ",
    "verses": [
      {
        "text": "حَسْبِ حالی نَنِوِشتی و شد ایّامی چند / مَحرمی کو که فرستم به تو پیغامی چند؟",
        "explanation": "معنی بیت: گزارش حالی نفرستادی و روزگاری گذشت، رازداری نمیتوان یافت تا چند پیامی بتو برسانم.\n\nمعنی واژگان: حسب حال: گزارش وضع و احوال/ شد: رفت، گذشت/ ايام: روزگار، زمان/ محرم: رازدار."
      },
      {
        "text": "ما بدان مقصدِ عالی نتوانیم رسید / هم مگر پیش نَهَد لطفِ شما گامی چند",
        "explanation": "معنی بیت: ما نمي توانم به آن درگاه بلند برسيم، مگر اينکه لطف و عنايت شما شامل حال ما گردد و چند قدمي به سوي ما بيايد. مقصود خواجه آن است که يار در مقام بلند قرار دارد و دسترسي به او ممکن نيست.\n\nمحصول بيت ــ ما قادر نيستيم كه بدان مقصد عالى يعنى درگاه عالى برسيم. مگر اين\u200Cكه لطف شما قدمى چند پيش نهد. يعنى ما كه نمى\u200Cتوانيم بدان جناب عزت مأب واصل شويم زيرا آن درگاه در كمال رفعت و عزت مى\u200Cباشد مگر شما تنزل نموده به جانب ما بيائيد.\n\nمعنی واژگان: مقصد عالي: هدف دور از دسترس، هدف متعالي."
      },
      {
        "text": "چون مِی از خُم به سبو رفت و گُل افکند نقاب / فرصتِ عیش نگه دار و بزن جامی چند",
        "explanation": "معنی بیت: چون باده صاف گشت و از خم در کوزه ریخته شد و گل پرده از چهره برگرفت و شکفت، نوبت شادی را حفظ کن و خوشدلی را غنیمت شمار و ساغری چند باده بنوش.\n\nمعنی واژگان:مي از خم به سبو رفت: يعني شراب دررسيد و شرابها را صاف کردند و در کوزه هاي شراب ريختند و آماده ي مصرف شد/ گل افکند نقاب: يعني گل سرخ از حالت غنچه بودن به درآمد و شکفته شد/ عيش: در اينجا هم به معني زندگي و هم به معني شادي و نشاط است/ بزن: بنوش."
      },
      {
        "text": "قندِ آمیخته با گُل نه علاجِ دلِ ماست / بوسه‌ای چند برآمیز به دشنامی چند",
        "explanation": "معنی بیت: شربت گلاب درمان دل بیمار ما نیست، چارة این درد چند بوسة شیرین تست اگرچه با ناسزا گفتنت آمیخته باشد.\n\nمعنی واژگان: قند آميخته با گل: گلشکر که داروي مرسوم براي درمان دردهاي قلبي بوده است/ علاج: درمان."
      },
      {
        "text": "زاهد از کوچهٔ رندان به سلامت بگذر / تا خرابت نکند صحبتِ بدنامی چند",
        "explanation": "معنی بیت: ای پارسا، از کوی قلندران وارسته باحتیاط بیرون برو تا معاشرت با چند رسوای عشق حال ترا تباه نکند و آبرویت را نبرد.\n\nمعنی واژگان: رندان: کساني که ظاهري بد و باطني نيکو دارند و از لحظات عمر خود براي رسيدن به خدا استفاده مي کنند/ صحبت: همنشيني، همصحبتي/ خراب کردن: بدنام کردن، آبروي کسي را بردن/ بدنام: مقصود همان رندان است که به کنايه نظر زاهد نسبت به رندان گفته شده است/ در اينجا سلامت به معني اين است که با آنان عتاب و خطاب مکن و با مسالمت و بدون جدل از کوچه ي رندان عبور کن"
      },
      {
        "text": "عیبِ مِی جمله چو گفتی، هنرش نیز بگو / نفیِ حکمت مکن از بهرِ دلِ عامی چند",
        "explanation": "معنی بیت: همة بدیهای باده را برشمردی، از خوبیهای آن نیز سخنی بگو، فلسفه و دانش را برای دلجوئی و خوشآمد چند ساده دل نادان تکذیب مکن و نادیده مگیر\n\nمعنی واژگان: نفي کردن: منکر شدن، زير پا گذاشتن/ از بهر دل عامي چند: براي خاطر چند فرد جاهل بيسواد/حکمت: دانش، آگاهي."
      },
      {
        "text": "ای گدایانِ خرابات خدا یارِ شماست / چشمِ اِنعام مدارید ز اَنعامی چند",
        "explanation": "معنی بیت: ای فقیران میکدة عشق ایزد مددگار شماست، از چند مالدار که چون ستوران بیخردند، امید نعمت بخشی و احسان نداشته باشید.\n\nمعنی واژگان: گدايان خرابات: عاشقان شراب و دردي کشان که مظهر بي ريايي و عشق حقيقي هستند/ يار: ياور، کمک کننده/ چشم داشتن: انتظار داشتن/ اِنعام: بخشش/ اَنعام: جمع نُعم، چارپايان، اشاره است به افراد رياکار نادان و پست."
      },
      {
        "text": "پیرِ میخانه چه خوش گفت به دُردی‌کشِ خویش / که مگو حالِ دلِ سوخته با خامی چند",
        "explanation": "معنی بیت: پیر میکده بمیخواره\u00ADای که آشنای دیرین او بود گفت که: از سوز دل خود با ناپختگانی که بیخبر از حلاوت عشقند سخنی در میان منه\n\nمعنی واژگان: پير ميخانه: بزرگ خرابات، پير مغان، مرشد/ دردي کشان: آنان که تا ته جام شراب مي نوشد، عاشق مي، آن که در ميخانه ها مي گردد و ته جام شراب ديگران را مي نوشد، کنايه است از عاشق راستين معشوق حقيقي/ دل سوخته: دل سوخته از آتش عشق/ خام: ناپخته، ناآشناي با عالم عشق."
      },
      {
        "text": "حافظ از شوقِ رخِ مِهر‌فروغِ تو بسوخت / کامگارا نظری کن سویِ ناکامی چند",
        "explanation": "معنی بیت: حافظ در اشتیاق دیدار خورشید رخسار تو گداخت، ای بکام دل رسیده بعاشقان محروم از سر مهر نگاهی کن.\n\nمعنی واژگان:مهر فروغ: نوراني چون خورشيد/ کامگار: خوشبخت/ ناکام: بدبخت."
      }
    ]
  },
  {
    "title": "غزل شماره ۱۸۳ حافظ",
    "verses": [
      {
        "text": "دوش وقتِ سَحَر از غُصّه نجاتم دادند / واندر آن ظلمتِ شب آبِ حیاتم دادند",
        "explanation": "معنی بیت: دیشب سحرگاهان از اندوه گلوگیر تعلقات دنیوی آزادم کردند و در آن تاریکی شب عالم ماده، آب زندگی جاودانی عشق و معرفت بمن دادند.\n\nمعنی واژگان: دوش: ديشب، مقصود نه ديشب معمول و عيني است، بلکه شب ظلماني عالم زر و يا شب تاريک فراق است/ وقت سحر: زمان جلوه گري نور چهره ي معشوق حقيقي و تلألؤ انوار حق/ غصه: اندوه، اندوه فراق، اندوه ارتباط با عوالم اندوه زاي مادي/ آب حيات: آب زندگي، شراب عشق و وصال."
      },
      {
        "text": "بیخود از شَعْشَعِهٔ پرتوِ ذاتم کردند / باده از جامِ تَجَلّیِّ صفاتم دادند",
        "explanation": "معنی بیت: با تابش نور ذات حق مرا از بند انانیّت و خودپرستی آزاد کردند و شراب معرفت از جام ضمیر مرشد روشندل که صفات احدیت در آن نمایان است بمن نوشاندند.\n\nمعنی واژگان: بيخود: از خود بيخود، مدهوش، حيران، در حالت سُکر و محو/ شعشعه: پراکندگي نور، تشعشع/ پرتو: فروغ، نور/ ذات: اصل وجود حق، جوهر معشوق حقيقي/ باده: در اينجا شراب روحاني و سرمست کننده ي حقيقي است/ تجلّي: جلوه گري/ صفات: مقصود صفات معشوق حقيقي است."
      },
      {
        "text": "چه مبارک‌سَحَری بود و چه فرخنده‌شبی / آن شبِ قدر که این تازه‌براتم دادند",
        "explanation": "معنی بیت: چه بامدادی فرخنده و چه شامگاهی خجسته بود آن شب مراد که برات و فرمان آزادی از قید انانیّت و خودخواهی و رستن از بند این نیستی هست نما را بمن دادند.\n\nمعنی واژگان: مبارک: بابرکت/ فرخنده: فرّخ، شادي آور، مبارک، توأم با خوشبختي/ شب قدر: يکي از شبهاي غيرمعلوم در سال که مي گويند در آن شب هر دعايي مستجاب مي شود، شبي که مقدرات هر سال در آن شب تعيين مي شود/ برات: خط آزادي، آزادي از تعلقات، آزادي از غم فراق."
      },
      {
        "text": "بعد از این رویِ من و آینهٔ وصفِ جمال / که در آن‌جا خبر از جلوهٔ ذاتم دادند",
        "explanation": "معنی بیت: از این پس من و ملازمت ضمیر مرشد که آینه وار اوصاف جمال ازلی در آن هویداست و در این آینه از ظهور ذات حق نشانی توان یافت.\n\nمعنی واژگان: و: در اينجا به معني «در مقابل» است/ وصف جمال: توصيف زيبايي معشوق ازلي/ جلوه ي ذات: تجلي پنهاني ذات در صفات معشوق ازلي."
      },
      {
        "text": "من اگر کامروا گشتم و خوشدل چه عجب؟ / مستحق بودم و این‌ها به زکاتم دادند",
        "explanation": "معنی بیت: اگر من بمراد دل رسیدم و شاد شدم شگفت نیست، چه سزاوار این شادی و کامروائی بودم و این دو را محبوب بعنوان صدقه بمن ارزانی داشت.\n\nمعنی واژگان:کام روا: خوشبخت/ خوشدل: شادمان/ مستحق: شايسته، سزاوار، کسي که دادن زکات به او واجب است/ زکات: يک دهم از مالي که به آن طبق رسوم شرعي زکات تعلق مي گيرد/اينها: نجات از غصه، آب حيات، بيخودي از شعشعه ي پرتو ذات، شراب تجلي صفات، براي آزادي از تعلقات و حرمان."
      },
      {
        "text": "هاتف آن روز به من مژدهٔ این دولت داد / که بِدان جور و جفا صبر و ثباتم دادند",
        "explanation": "معنی بیت: آن روز سروش عالم غیب بشارت این بخت نیک را بمن داد که در بردن بار ستم و محنت ریاضت و طلب، شکیبائی و ثبات نمودم.\n\nمعنی واژگان: هاتف: ندادهنده ي غيبي/ مژده: بشارت/ دولت: خوشبختي/  جور و جفا: ظلم و ستم (که از سوي معشوق نسبت به عاشق مي شود)/ صبر و ثبات: شکيبايي و پايداري (که حافظ منبع اين صبر و ثبات را هم از معشوق ازلي مي داند و نتيجه ي آن صبر و ثبات را اکنون مي بيند يعني همه چيز از سوي معشوق است)."
      },
      {
        "text": "این همه شهد و شِکر کز سخنم می‌ریزد / اجرِ صبریست کز آن شاخِ نباتم دادند",
        "explanation": "معنی بیت: اینهمه شیرینی که از کلام من تراوش میکند، مزد شکیبائی ورزیدن بر محنتهای عشق و طلب است که بسبب تحمل آنها بمن شاخ نبات مقصود را بخشیدند.\n\nمعنی واژگان: شهد: عسل، شيريني/ شاخ نبات: قلم حافظ (بعضي شاخ نبات را کنايه از معشوق مي دانند و بعضي پا را فراتر مي نهند و مي گويند حافظ معشوقي به نام شاخ نبات داشته است! در اين حال «از» را حرف اضافه براي «صبر» مي دانند، يعني صبريکه به جهت آن شاخ نباتم دانند، اما حافظ خود شاخ نبات را در بيتي ديگر شرح مي دهد: حافظ چه طرفه شاخ نباتيست کلک تو – کش ميوه دلپذيرتر از شهد و شکر است)/ شاخ نبات ايهام دارد يعني اشاره اي هم دارد به شاخ نبات که «که مصري آن معروف بوده است» شيرين است / اين بيت در نسخه ي دکتر خانلري نيست."
      },
      {
        "text": "همّتِ حافظ و انفاسِ سحرخیزان بود / که ز بندِ غمِ ایّام نجاتم دادند",
        "explanation": "معنی بیت: ارادة استوار حافظ و دعاهای شب زنده داران صبح خیز بود که مرا از چنگ اندوه زمانه آزاد کردند.\n\nمعنی واژگان: همّت: توجه قلبي به سوي ذات حق، دعاي خير، اراده ي باطني در طريق روحاني/ انفاس: جمع نفس، دم خير، دعا/ سحرخيزان: زاهدان و عابدان حقيقي/ غم ايام: غمهاي روزگار."
      }
    ]
  },
  {
    "title": "غزل شماره ۱۸۴ حافظ",
    "verses": [
      {
        "text": "دوش دیدم که ملایک دَرِ میخانه زدند / گِلِ آدم بِسِرشتَند و به پیمانه زدند",
        "explanation": "معنی بیت: دیشب در رؤیای راستین دیدم که فرشتگان در میکده معرفت را کوبیدند و گل وجود آدم پدر بشر را در آنجا با بادة محبت در آمیختند و در قالب آفرینش ریختند.\n\nمعنی واژگان: دوش: مقصود اصلي شاعر دقيقاً شب گذشته نيست، بلکه شب ظلماني پيش از روز خلقت است/ ملايک: فرشتگان/ ميخانه: مقصود ميکده ي عشق و معرفت است/ گل آدم: گل وجود حضرت آدم (ع)، گل وجود بشر/ بسرشتند: آب و خاک را در هم کردند و به صورت گل وجود آدم درآوردند/ به پيمانه زدند: يکي اين که اين گل را با شراب عشق و معرفت درآميختند و ديگر اين که اين گل را در قالب جسم بشري ريختند."
      },
      {
        "text": "ساکنانِ حرمِ سِتْر و عِفافِ ملکوت / با منِ راه‌نشین بادهٔ مستانه زدند",
        "explanation": "معنی بیت: مقیمان آستان مستور در پردة عزت و حرم پاک و مقدس جهان معنی یعنی فرشتگان مقرب و فرشته خویان وارسته و بحق پیوسته با این خاکسار راه نشین بادة مستی آور معرفت نوشیدند.\n\nمعنی واژگان:ساکنان: باشندگان/ حرم: سراپرده/ ستر: پوشش و پرده/ عفاف: پاکي و پاکدامني، پارسايي، پرهيزگاري/ ملکوت: عالم فرشتگان، عظمت الهي، عالم غيب/ ساکنان حرم و ستر و عفاف ملکوت: فرشتگان/ راه نشين: دور از اصل و منشأ، ابن السبيل، سالک، متواضع، خاکي/ باده ي مستانه: شرابي که مستان عشق مي نوشند."
      },
      {
        "text": "آسمان بارِ امانت نتوانست کشید / قرعهٔ کار به نامِ منِ دیوانه زدند",
        "explanation": "معنی بیت: آسمان با همه عظمت بار طاعت و تکلیف را که خداوند بر او عرضه کرد، نتوانست بردن، این کار دشوار و مهم سهم و نصیب من شد که نمودار بیشتر آدمیانم که ندانسته و نسنجیده کشیدن بار امانت را پذیرفتند ولی از عهدة حمل آن برنیامدند؛ اشارتی در اینجا بآیة ۷۳ سورة احزاب (۳۳) دارد: انا عرضنا الامانه علی السموات و الارض و الجبال فابین ان یحملنها و اشفقن منها و حملها الانسان انه کان ظلوماً جهولاً، ترجمة آیه: ما همانا بار امانت ( تکلیف و طاعت) را بر اهل آسمانها و زمین و کوهها پیش داشتیم، از بردنش سرپیچیدند و از آن بیم داشتند و آدمی آن را به دوش کشید، همانا وی سخت ستمگر و بسیار نادان بود، مراد از انسان در آیه جنس مردم یا انسان است که از ضعف بشریت یارای بردن بار طاعت ندارند و در تکلیف تقصیر میکنند نه گروه پیامبران و پاکان درگاه حق، نیز نگاه کنید بصفحة ۱۴۴ گلستان بکوشش نگارنده\n\nمعنی واژگان:اين بيت اشاره اي صريح است به آيه ي ۷۳ از سوره ي احزاب يعني سوره ي (۳۳) قرآن مجيد: اِنّا عَرَضنا الأَمانَةَ عَلَي السّمواتِ والارضِ وَالجِبالِ فَاَبَينَ اَن يَحمِلنَها وَ اَشفَقنَ مِنها و حَمَلَها الاِنسانُ اِنَّهُ کانَ ظُلوماً جَهولاً (ما بار امانت را بر آسمانها و زمين و کوهها عرضه کرديم، همه از برداشتن اين بار شانه خالي کردند و از آن هراسان شدند ولي انسان به زير اين بار رفت، زيرا ستمکش از عشق و درد فراق و جدايي از اصل است/ مَنِ ديوانه اشاره است به انسانِ جهول/ در اينجا بار امانت اشاره اي به «جام شراب اَلَست: است که آن جام عشق و بلا را به صورت توأم به انسان عرضه داشته است."
      },
      {
        "text": "جنگِ هفتاد و دو ملّت همه را عُذر بِنِه / چون ندیدند حقیقت رَهِ افسانه زدند",
        "explanation": "معنی بیت: ستیزه و پیکار هفتاد و دو ملت از مجموع هفتاد و سه فرقة اسلام را از تعصب و نادانی بدان و عذرشان را بپذیر، چه طریق یگانة حق را نشناختند و براه پندار و خرافات رفتند و گمراه شدند، تلمیحی دارد بحدیث نبوی: ستفرق امتی علی ثلثه و سبعین فرقه، الناجی منها واحد، امتان من بعد از من هفتاد و دو گروه شوند و رستگار از ایشان یک گروه باشند ( جوامع الحکایات عوفی بنقل دکتر معین در حواشی صفحة ۷۹ چهار مقالة نظامی عروضی)\n\nمعنی واژگان: اين بيت اشاره است به حديثي از پيغمبر اسلام (ص) که فرمود: سَتَفرقُ اُمَّتي علي ثَلاث و سَبعينَ فِرقَة والنّاجي مِنهُم واجدَةُ والباقُون في النّار (به زودي امت من به هفتاد و سه فرقه تقسيم مي شود که يک فرقه از آنها رستگار است باقي در آتش جهنم مي سوزند) بنابراين هفتاد و دو فرقه از اين فرقه ها با هم در جدالند و حافظ مي گويد اين جنگ طبيعي است و آن را به چيزي مگير (= عذر بنه)"
      },
      {
        "text": "شُکرِ ایزد که میانِ من و او صلح افتاد / صوفیان رقص‌کنان ساغرِ شکرانه زدند",
        "explanation": "معنی بیت: سپاس خدای را که مرشد، پیر دلیل با من بلطف آشتی کرد و از تقصیرم درگذشت، یاران خانقاه بدین مناسبت بسماع برخاستند و ساغری از بادة معرفت بنشان شکرگزاری از عنایت پیر نوشیدند.\n\nمعنی واژگان: شکر ايزد: خدا را سپاس مي گويم/ من: اشاره است به قالب جسماني من انسان/ او: اشاره است به روح متعالي که تا اين زمان در جوار حق بوده است/ صلح: آشتي، توافق/ ساغر شکرانه: جامي به جهت سپاس و سپاسگزاري."
      },
      {
        "text": "آتش آن نیست که از شعلهٔ او خندد شمع / آتش آن است که در خرمنِ پروانه زدند",
        "explanation": "معنی بیت: آتشی که زبانة آن موجب خندة شمع شود آتش نیست، آتش راستین سوز عشق است که در خرمن هستی پروانه افتاد و آنرا تمام بسوخت.\n\nمعنی واژگان: خندد شمع: با روشن شدن شمع همه جا روشن مي شود و اين روشني را به خنده ي شمع تعبير کرده است/ در خرمن پروانه زدند: يعني هستي او را به باد دادند، در زمان قديم به جهت دشمني، افراد دشمن خرمن کشاورزان را آتش مي زدند و هستي آنها را به باد مي دادند."
      },
      {
        "text": "کس چو حافظ نَگُشاد از رخِ اندیشه نقاب / تا سرِ زلفِ سخن را به قلم شانه زدند",
        "explanation": "معنی بیت: از آن روز که گیسوی عروس سخن را با شانة قلم آرایش دادند، هیچ سخن سرائی مانند حافظ از چهرة بکر هنر پرده بر نگرفت و جمال او را آشکار نساخت.\n\nمعنی واژگان:معمولاً زنان وقتي مي خواهند گيسوان خود را مرتب کنند همه ي گيسوان خود را در اطراف سرِ خود مي پراکنند که قسمتي از اين گيسوان جلوِ چهره ي آنان را مي گيرد و آنها را مي توان براي چهره نقابي فرض کرد که بعد با شانه اي که در وسط اين نقاب قرار مي دهند گيسوان را به دو سوي چهره ي خود را مي برند و چهره ي خود را آشکار مي کنند و چهره ي زيباي آنان نمايان مي شود، حافظ انديشه را به چنين زني تشبيه کرده است که حافظ نقاب زلف را از چهره ي او مي گشايد و چهره ي زيباي انديشه ي عالي خود را به همه نشان مي دهد/ زلف سخن: گیسوی عروس سخن"
      }
    ]
  },
  {
    "title": "غزل شماره ۱۸۵ حافظ",
    "verses": [
      {
        "text": "نقدها را بُوَد آیا که عَیاری گیرند؟ / تا همه صومعه‌داران پیِ کاری گیرند",
        "explanation": "معنی بیت: کاش عیار خلوص و میزان پاکی طاعتها را معین میکردند، تا زاهدان ریاکار دیرنشین ازین همه آوازه و نام و نفوس دست میکشیدند و بکاری دیگر میپرداختند، سعدی گوید:\n\nکان همه ناموس و نام چون درم ناسره\n\nروی طلا کرده داشت، هیچ نبودش عیار\n\nمعنی واژگان: نقد: وجه رايج که در زمان قديم پول طلا (دينار) و پول نقره (درهم) بوده است و در وقت داد و ستد با سنگ محک عيار (مقدار طلا يا نقره ي خالص آنها) را تعيين مي کردند (= عيار گرفتن)؛ در اينجا نقدها در حقيقت ثروتهاي معنوي، اخلاق و شخصيتهاست/ بود: ممکن است/ عيار گرفتن: خلوص چيزي را تعيين کردن، بررسي کردن و اندازه گيري کردن/ صومعه داران: کساني که خانقاه و عبادتگاه برپا کرده اند و ادعاي تصوف و زهد دارند/ کار: مقصود کار مفيد است يعني صومعه داري آنان کاري بيهوده است"
      },
      {
        "text": "مصلحت‌دیدِ من آن است که یاران همه کار / بِگُذارَند و خَمِ طُرِّهٔ یاری گیرند",
        "explanation": "معنی بیت: صلاح را در اين مي بينم که دوستان همه ي کارها را رها کنند و زلف تابدار و پيچيده ي معشوق را بگيرند؛ به عبارت ديگر، مصلحت در اين است که صومعه داران و صوفيان رياکار دست از خانقاه و زهد ريايي بکشند و به کار عشق بپردازند و در حلقه ي عارفان و عاشقان وارد شوند.\n\nمحصول بيت ــ آن\u200Cچه من مصلحت مى\u200Cدانم يا مصلحت ديدن من آن است كه ياران تمام كارهايشان را ترك نمايند و طره يارى را بگيرند. يعنى به يك جانان تعلق پيدا نمايند و كارهاى ديگر را ترك كنند.\n\nمعنی واژگان: مصلحت ديد: نظر توأم با صلاح انديشي/ خم طرّه ي ياري: چين و شکن زلف معشوقي/ گذاشتن: رها کردن، از دست نهادن"
      },
      {
        "text": "خوش گرفتند حریفان سرِ زلفِ ساقی / گر فَلَکْشان بِگُذارَد که قراری گیرند",
        "explanation": "معنی بیت: یاران بخوشی دست در گیسوی یار زدند، لیکن معلوم نیست که گردش سپهر مجال دهد که آرامشی یابند.\n\nمعنی واژگان: خوش: به خوبي و خوشي/ حريفان: دوستان، همکاران/ سر زلف گرفتن: به عشق پرداختن/ بگذارد: اجازه دهد/ قرار: آرامش"
      },
      {
        "text": "قوَّتِ بازویِ پرهیز به خوبان مفروش / که در این خیل حِصاری به سواری گیرند",
        "explanation": "معنی بیت: با نیروی سرپنجة تقوی در برابر نیکوان خودنمائی مکن که سواران عرصة حسن و جمال دژهای استوار دلها را بیک سوار تسخیر میکنند.\n\nمعنی واژگان: قوّت بازوي پرهيز: نيروي زهد و پرهيزگاري/ خوبان: زيبارويان/ مفروش: به رخ … مکش/ خيل: گروه/ حصار: قلعه، دژ"
      },
      {
        "text": "یا‌رَب این بَچِّهٔ تُرکان چه دلیرند به خون / که به تیرِ مُژه، هر لحظه شکاری گیرند",
        "explanation": "معنی بیت: پروردگارا، این شاهدان جوان در ریختن خون عاشقان بسیار ناپروا و گستاخند، چنانکه با ناوک مژگان در هر نگاه صیددلی میکنند.\n\nمعنی واژگان: بچه ترکان: زيبارويان ترک نژاد/ چه دليرند به خون: چقدر در کشتن بي باکند."
      },
      {
        "text": "رقص بر شعرِ تر و نالهٔ نِی خوش باشد / خاصه رقصی که در آن دستِ نگاری گیرند",
        "explanation": "معنی بیت: رقصيدن با آواي ني به همراه شعر لطيف و زيبا چه خوب و خوش است؛ به خصوص اينکه دست زيبارويي را هم در دست بگيرند.\n\nمحصول بيت ــ با شعر لطيف و ناله نى رقص كردن خوش است. يعنى با ذوق و شوق اينها رقصيدن خيلى خوش و لذت\u200Cبخش است به\u200Cخصوص كه در آن رقص دست نگارى را هم گرفته باشند يعنى با جمع بودن اين شرايط رقص خوش است خصوصآ كه دست يك جوان زيبا هم در دستت باشد.\n\nمعنی واژگان: شعر تر: شعر آبدار و ماهرانه/ خاصه: مخصوصاً/ نگار: معشوق خوش آب و رنگ و زيبا"
      },
      {
        "text": "حافظ اَبنایِ زمان را غمِ مسکینان نیست / زین میان گر بتوان به که کناری گیرند",
        "explanation": "معنی بیت: ای حافظ، زادگان روزگار چون روزگار از وفا و مروت بهره ندارند و غمخوار بیچارگان نباشند، بهترست آنان که میتوانند از صحبت این بیوفایان کناره جویند.\n\nمعنی واژگان: ابناي زمان: مردم روزگار، مردم زمانه/ مسکين: بيچاره/ زين ميان: در اين ميانه، در اين گيرودار/ کناري گيرند: به گوشه اي بروند و کناره گيري کنند."
      }
    ]
  },
  {
    "title": "غزل شماره ۱۸۶ حافظ",
    "verses": [
      {
        "text": "گر مِی‌فروش حاجتِ رندان روا کند / ایزد گنه ببخشد و دفعِ بلا کند",
        "explanation": "معنی بیت: اگر پیر میکدة معرفت نیاز رهروان وارسته را برآورد و عنایتی فرماید، خداوند هم از تقصیر رندان خواهد گذشت و محنت را بفضل خویش از آنان دور خواهد کرد.\n\nمعنی واژگان: مي فروش: شراب فروش/ رندان: افرادي که ظاهري بد و باطني نيک دارند و از لحظات عمر خويش در جهت رسيدن به خدا استفاده مي کنند و مظهر بي ريايي هستند و به جهت اين بي ريايي جاي آنان ميخانه، مکان بي ريايي و بي ريايان است/ گنه: مخفف گناه اشاره به نوشيدن شراب است/ دفع بلاکند: يعني به جهت مي خوردن رندان نه تنها بلايي نازل نمي کند، بلکه (به جهت بي ريايي آنان) بلا را از مردم دور مي کند زيرا رياکاري معادل شرک است و تنها گناهي که بخشوده نمي شود شرک است (در بعضي از نسخ قديم به جاي «بلا»، «وبا» آمده است)"
      },
      {
        "text": "ساقی به جامِ عدل بده باده تا گدا / غیرت نیاوَرَد، که جهان پُر‌بلا کند",
        "explanation": "معنی بیت: ای ساقی با پیمانة مساوی بتوانگر و تهیدست می بده تا گدا بر مالدار رشک نبرد و غوغا در گیتی بپا نکند؛ شاید در این جا تعریضی داشته باشد ببرخی از خانقاه داران که میان مریدان غنی و فقیر فرق میگذاشتند.\n\nمعنی واژگان: جام عدل: پيمانه اي که براي همه ي کسان برابر و يکسان باشد/ اشاره است به کيل هاي رسمي که حکومت براي هر چيزي مشخص کرده بود/ غيرت آوردن: احساس بيگانگي و تبعيض کردن/ اشاره ي اجتماعي اين بيت بر هر معني ديگر غلبه دارد، يعني اشاره است به عدم تبعيض و تلقين برابري."
      },
      {
        "text": "حقّا کز این غَمان برسد مژدهٔ امان / گر سالِکی به عهدِ امانت وفا کند",
        "explanation": "معنی بیت: اگر رهروی در طریق معرفت بار امانت یعنی تکلیف و طاعت را بمنزل مقصود برساند و بر پیمان روز الست استوار ماند، محقق است که بشارت ایمنی از آسیب غمهای جهان بوی خواهد رسید.\n\nمعنی واژگان:حقّا: به راستي/ غمان: غمها، اندوهها/ مژده: بشارت/ امان: سلامت و امنيت/ سالک: راهرو راه عرفان/ عهد امانت: اشاره است به پيمان روز الست."
      },
      {
        "text": "گر رنج پیش‌آید و گر راحت ای حکیم / نسبت مَکُن به غیر که این‌ها خدا کند",
        "explanation": "معنی بیت: ای دانا، چه محنت بینی و چه آسایش یابی، این هر دو را از خدا دان نه از کس دیگر.\n\nمعنی واژگان: حکيم: فيلسوف، عالم به فلسفه هستي/ نسبت مکن: نسبت مده، منسوب مکن."
      },
      {
        "text": "در کارخانه‌ای که رَهِ عقل و فضل نیست / فهمِ ضعیفْ رایْ فضولی چرا کند؟",
        "explanation": "معنی بیت: چون خرد و دانش اندک پی براز حکمت کارگاه هستی نمیبرد، پس درک و دریافت آدمی ناتوان تدبیر و سست رای نباید در این کار کوشش بیهوده کند؛ در ضمن تلمیحی دارد بآیة ۲۸ سورة نساء (۴): خلق الانسان ضعیفاً( انسان ناتوان آفریده شد)\n\nمعنی واژگان: کارخانه: مقصود دستگاه خدايي اداره ي جهان هستي است/ ره … نيست: راهي ندارد/ عقل و فضل: خرد و علم/ ضعيف راي: (فهمي) که رأي او ناتوان و بدون کاربرد صحيح است، سست رای و ناتوان تدبیر /فضولي کردن: دخالت کردن."
      },
      {
        "text": "مطرب بساز پرده که کس بی‌اجل نمرد / وان کو نه این ترانه سُراید خطا کند",
        "explanation": "معنی بیت: ای رامشگر، آهنگی بنواز و دم را غنیمت بدان که هیچکس تا مرگش فرا نرسد، جان نسپرد و آنکه ترانة « دم غنیمت راست» را نخواند از طریق صواب روی برتافته است؛ سعدی گوید:\n\nنگهدار فرصت که عالم دمی است\n\nدمی پیش دانا به از عالمی است\n\nمعنی واژگان: بساز پرده: آهنگي ساز کن/ نه اين ترانه سرايد: اين سخن را نگويد، بر اين عقيده نباشد."
      },
      {
        "text": "ما را که دردِ عشق و بلای خُمار کُشت / یا وصلِ دوست یا میِ صافی دوا کند",
        "explanation": "معنی بیت: ما که به درد عشق و بلاي خماري گرفتار شديم و از پاي درآمديم، تنها درمان درد ما رسيدن به معشوق و يا نوشيدن شراب صاف و بي غش است.\n\nمحصول بيت ــ ما كه به درد عشق و بلاى خمار مبتلا گشته\u200Cايم، درد ما را يا لب لعل دوست دوا مى\u200Cكند يا مى صاف يعنى چاره درد ما يا وصال جانان است و يا شراب صاف.\n\nمعنی واژگان: وصل دوست: رسيدن به يار/ مي صافي: شراب صاف بدون دُرد."
      },
      {
        "text": "جان رفت در سرِ می و حافظ به عشق سوخت / عیسی‌دَمی کجاست که احیایِ ما کند؟",
        "explanation": "معنی بیت: جان در کار باده گساری از دست رفت و حافظ در آتش عشق گداخت، یاری عیسوی نفس یا جانبخش کجاست تا دل مردة ما را بمهر جانی تازه دهد.\n\nمعنی واژگان: در سر: در راه/ عيسي دم: (معشوق ساقي) که نفس او مانند نفس حضرت عيسي مردگان را زنده مي کند/ احيا کردن: زنده کردن."
      }
    ]
  },
  {
    "title": "غزل شماره ۱۸۷ حافظ",
    "verses": [
      {
        "text": "دلا بسوز که سوزِ تو کارها بِکُنَد / نیازِ نیمْ‌شبی دفعِ صد بلا بِکُنَد",
        "explanation": "معنی بیت: ای دل، بگذار که از سوز و گداز تو مشکلها بگشاید؛ عجز و زاری در یک نیم شب صدگونه بلا را براند و دور کند.\n\nمعنی واژگان: دلا: اي دل (من)/ سوز: سوزش/ نياز: مقصود اظهار حاجت و بندگي به درگاه خداست/ نيم شبي: منسوب به نيم شبان (يعني نياز يک نيم شب که در تقابل با صد بلاست)/ دفع کردن: رد کردن، جلوگير شدن."
      },
      {
        "text": "عِتابِ یارِ پری‌چهره عاشقانه بکَش / که یک کرشمه تلافیِّ صد جفا بکُند",
        "explanation": "معنی بیت: خشم و ملامتی که یار فرشته سیما کند بشیوة عاشقان پذیرا شو و بردباری از خود بنما، چه یک ناز و غمزة وی صدگونه درشتی و ستم را تدارک کند و آثار آن را از میان ببرد\n\nمعنی واژگان:عتاب: قهر توأم با لطف/ پري چهره: زيبارو/ بکش: تحمل کن/ کرشمه: نگاه کردن به گوشه ي چشم، نگاه توأم با ناز/ تلافي کردن: جبران کردن."
      },
      {
        "text": "ز مُلک تا ملکوتش حجاب بردارند / هر آن که خدمتِ جامِ جهان‌نما بکُند",
        "explanation": "معنی بیت: از جهان فرودین تا عالم معنی همه پرده ها از برابر چشم رهروی که کمر چاکری جام جهان بین یعنی ضمیر روشن مرشد پاکدل را برمیان بندد، برداشته خواهد شد.\n\nمعنی واژگان: ملک: دنياي ظاهر/ ملکوت: دنياي باطن/ حجاب: پرده/ جام جهان نما: دل آگاه، دل پرعشق و احساس."
      },
      {
        "text": "طبیبِ عشق مسیحا‌دَم است و مُشفِق، لیک / چو دَرد در تو نبیند که را دوا بکُند؟",
        "explanation": "معنی بیت: عشق طبیبی است جان بخش چون عیسی مسیح، مهربان و دلسوز، لیکن چون دردی نداری، بتو داروئی نتواند داد؛ مقصود آنکه درد نیست وگرنه درمان هست، بگفته سعدی « ارادتی بنما  تا سعادتی ببری»؛ سنائی گوید:\n\nهرکسی از رنگ گفتاری بدین ره کی رسد\n\nدرد باید مرد سوز و مرد باید گام زن\n\nمعنی واژگان: مسيحادم: زندگي بخش/ آن که نفس و دم او مانند حضرت عيسي (ع) است/ مشفق: مهربان/  درد: مقصود نياز روحي و بي تابي است/ دوا کردن: معالجه کردن."
      },
      {
        "text": "تو با خدایِ خود انداز کار و دل خوش دار / که رحم اگر نکند مُدَّعی خدا بکُند",
        "explanation": "معنی بیت: کارها را به خداي خود واگذار کن و آرامش دل داشته باش که اگر مدّعي لاف زن بي خبر به تو رحم نکند، خدا رحم خواهد کرد.\n\nمحصول بيت ــ تو كار خود را به خدا بسپار. يعنى واگذار كن به خدا. اگر مدعى رحمت نكند خدا مى\u200Cكند. مراد اين است هر كس كه توكل به خدا داشته باشد و كارش را به خدا بسپارد خدا برايش كافى است.\n\nمعنی واژگان: انداز: واگذار کن/ مدعي: خصم، دعوي کننده، طرف مقابل"
      },
      {
        "text": "ز بختِ خفته ملولم، بُوَد که بیداری / به وقتِ فاتحهٔ صبح، یک دعا بکُند؟",
        "explanation": "معنی بیت: از بخت نامساعد تنگدلم، آیا ممکن است که دل آگاهی هنگام آغاز بامداد دعائی در کار ما بکند، چه دعای صبح خیزان باجابت مقرون است\n\nمعنی واژگان: بخت خفته: طالع بد، بخت بد/ ملول: اندوهگين/ بود که: شايد که، اي کاش که/ بيداري: سحرخيز ، بيداردلي/ فاتحه ي صبح: سوره ي فاتحة الکتاب که به هنگام صبح خوانده مي شود، و سرآغاز بامداد و هنگام سرزدن سپيده دم."
      },
      {
        "text": "بسوخت حافظ و بویی به زلفِ یار نَبُرد / مگر دِلالتِ این دولتش صبا بکُند",
        "explanation": "معنی بیت: حافظ در آتش جدائی گداخت و نشانی از گیسوی یار ندید، شاید نسیم مشکین نفس بهاری که بر زلف یار وزیده است، او را بدین دولت یا بخت نیک رهبری کند.\n\nمعنی واژگان: بسوخت: زندگيش تباه شد، در آتش فراق سوخت/ بويي به زلف يار نبرد: بويي از زلف مشکين يار به مشامش نرسيد/ دلالت: راهنمايي/ دولت: خوشبختي/ صبا: بادي که از طرف شمال يا مشرق مي وزد و پيام آور و پيام بر عاشقان است."
      }
    ]
  },
  {
    "title": "غزل شماره ۱۸۸ حافظ",
    "verses": [
      {
        "text": "مرا به رندی و عشق، آن فضول عیب کُنَد / که اعتراض بر اسرارِ علمِ غیب کُنَد",
        "explanation": "معنی بیت: آن یاوه گو بر مهرورزی و وارستگی من خرده میگیرد که بر رازهای دانش عالم غیب زبان باعتراض و عیبجوئی میگشاید.\n\nمعنی واژگان: رندي: ظاهري بد و باطني نيک داشتن و از لحظه هاي عمر براي رسيدن به حق استفاده کردن/ فضول: به معني امروزي، دخالت کننده در امور ديگران، ياوه گو/ عيب کند: ايراد مي گيرد/ اعتراض کند: ايراد گيرد/ اسرار: رازها/ علم غيب: دانش اسرار پوشيده ي جهان هستي"
      },
      {
        "text": "کمالِ سِرِّ محبت ببین، نه نقصِ گناه / که هر که بی‌هنر اُفتَد، نظر به عیب کُنَد",
        "explanation": "معنی بیت: بکمال راز عشق من بنگر نه بکاستی و زشتی گناهم، چه آنکه هنر و کمالی ندارد، چشم وی جز عیب و نقص نبیند؛ سعدی گوید:\n\nالا ای هنرمند فرخنده خوی\n\nهنرمند نشنیده ام عیبجوی\n\nمعنی واژگان: کمال: کامل بودن/ سرّ: راز/ محبت: عشق."
      },
      {
        "text": "ز عطرِ حورِ بهشت آن نَفَس برآید بوی / که خاکِ میکدهٔ ما عَبیر جِیب کُنَد",
        "explanation": "معني بيت: آن دم بوی خوش سیه چشم بهشتی پراکنده میشود که غبار میخانة ما را عطر گریبان خود سازد.\n\nمعني واژگان:حور: در عربي جمع حورا يعني زن زيبا و سيه چشم بهشتي که در فارسي به عنوان مفرد استعمال مي شود/ آن نفس: آن لحظه/ عبير: ماده اي مرکب از عطريات مختلف/ جيب: گريبان."
      },
      {
        "text": "چنان زَنَد رَهِ اسلام غمزهٔ ساقی / که اجتناب ز صهبا، مگر صُهیب کُنَد",
        "explanation": "معني بيت: کرشمة ساقی بدانگونه راه دل اهل اسلام را میزند که هیچکس حتی صهیب از باده نوشی پرهیز نتواند کرد.\n\nمعني واژگان:چنان: به طوري/ زند ره اسلام: اسلام را از مسلمانان سلب کند و مسلمان را به گناه شرابخواري آلوده مي کند/ غمزه: ناز و کرشمه/ اجتناب کند: دوري کند/ صهبا: شراب/ صهيب: يکي از اصحاب پيغمبر اسلام که به زهد و تقوي شهرت داشته است."
      },
      {
        "text": "کلیدِ گنجِ سعادت قبولِ اهلِ دل است / مباد آن که در این نکته شَکُّ و رِیب کُنَد",
        "explanation": "معني بيت: کلید خزانة نیکبختی پذیرفتگی و مقبولی در پیشگاه صاحبدلان است، نباید کسی در این مسأله دقیق شک و تردید بخود راه دهد.\n\nمعني واژگان: قبول: پذيرش/ اهل دل: عاشقان حقيقي/ ريب: ترديد"
      },
      {
        "text": "شبانِ وادیِ اِیمن گَهی رسد به مراد / که چند سال به جان، خدمتِ شُعیب کُنَد",
        "explanation": "معني بيت: چوپان وادی ایمن حضرت موسی آنگاه بمقصود خود که تقرب بخداوند و پیوند با خانوادة شعیب پیامبر است نائل میگردد که سالیانی چند از دل و جان کمر بخدمت شعیب نبی خدا بندد و راه کمال پوید.\n\nمعني وا\u200Dژگان: وادي: دره ي سرسبز ميان دو کوه را مي گويند، اما گاهي به بيابان نيز اطلاق مي شود که در اينجا وادي ايمن: بياباني است که در طرف راست کوه طور واقع است که در آنجا حضرت موسي به پيغمبري مبعوث شده است/ مراد: آرزو، در اينجا آرزوي اتصال به تجلي ذات /حضرت موسی چند سال شباني گوسفندان پدرزن خود را به عهده داشت و به او خدمت مي کرد."
      },
      {
        "text": "ز دیده خون بِچکانَد فِسانهٔ حافظ / چو یادِ وقتِ زمانِ شَباب و شِیب کُنَد",
        "explanation": "معني بيت: آنگاه که حافظ از روزگار جوانی و پیری خود یاد میآورد، قصة سرگذشت جانسوزش از دیده خون روان میسازد.\n\nمعني وا\u200Dژگان:فسانه: داستان، مخفف افسانه/ ز ديده خون بچکاند: از چشم اشک خونين جاري مي کند/ وقت: در اينجا به معني اوقات است/ زمان: دوران/شباب: جواني/ شيب: پيري."
      }
    ]
  },
  {
    "title": "غزل شماره ۱۸۹ حافظ",
    "verses": [
      {
        "text": "طایرِ دولت اگر باز گذاری بِکُنَد / یار بازآید و با وصل قراری بِکُنَد",
        "explanation": "معنی بیت: اگر همای بخت نیک بار دیگر بر ما گذری کند، دوست باز میگردد و برای وصال عهدی می بندد.\n\nمعنی واژگان:طاير: پرنده/ دولت: خوشبختي/ طاير دولت: مرغ هُما، مرغ سعادت/ باز: دوباره با ايهامي در معني باز شکاري/ گذار کردن: عبور کردن/ بازآيد: برمي گردد/ وصل: رسيدن عاشق به معشوق، وصال/ قرار: عهد، پيمان با ايهامي در معني آرامش، يعني آرامشي ايجاد مي کند."
      },
      {
        "text": "دیده را دَستگَهِ دُرّ و گهر گر چه نَمانْد / بخورَد خونی و تدبیرِ نثاری بکُند",
        "explanation": "معنی بیت: هر چند چشم آن دسترس و استطاعت را ندارد که مروارید و گهر نثار کند ولی خون دل میخورد و سرشک خونین در قدم یار می افشاند.\n\nمعنی واژگان:ديده: چشم/ دستگه: مخفف دستگاه، قدرت و توانايي/ درّ و گهر: مرواريد و جواهر، مقصود اشک که از ديده جاري بوده، اما ديگر اشکي باقي نمانده است/ بخورد خوني: يکي به اين مفهوم که در قديم سرچشمه سرشک خونين را دل يا جگر مي دانستند و ديگر اين که خون خوردن به معني رنج کشيدن و زحمت کشيدن است/ تدبير کردن: به فکر افتادن، تهيه کردن چيزي/ نثار: آنچه در پاي معشوق يا ممدوح مي ريزند."
      },
      {
        "text": "دوش گفتم بکُند لعلِ لبش چارهٔ من / هاتفِ غیب ندا داد که آری بکُند",
        "explanation": "معنی بیت: دیشب با خود میگفتم که کاش لب لعل فامش بتدبیر دل بیمار من بپردازد، آواز دهندة غیبی بانگ برآورد که بلی چنین خواهد کرد.\n\nمعنی واژگان:دوش: ديشب/ هاتف: ندادهنده/ غيب: اسرار، عالم پنهاني/ ندا داد: صدا کرد و گفت."
      },
      {
        "text": "کس نیارَد برِ او دَم زنَد از قصّهٔ ما / مگرش بادِ صبا گوشْ گذاری بکُند",
        "explanation": "معنی بیت: هیچکس نمیتواند در پیش یار از سرگذشت ما سخنی گوید، جز آنکه باد بهاری پیام را بگوش وی برساند.\n\nمعنی واژگان:نيارد: جرأت نمي کند، نمي تواند، مصدر آن یارستن/ بر او: نزد او/ دم زند: سخن بگويد/ قصه: مقصود داستان عشق است/ مگر: شايد/ باد صبا: بادي که از سوي شمال يا مشرق مي وزد و پيام بر و پيام آور عاشقان است/ گوش گذاري بکند: در گوش او به نرمي و لطافت بگويد، نجوا کند."
      },
      {
        "text": "داده‌ام بازِ نظر را به تَذَرْوی پرواز / بازخواند مگرش نقش و شکاری بکُند",
        "explanation": "معنی بیت: شاهین دیده را بسوی ترنگی بپرواز آورده ام، شاید بشیوة صید تذرو پی برد و بدامش افکند، بکنایه مقصود آنست که شاید بتواند دل یار را بدست آورد و بوصال برسد.\n\nمعنی واژگان: تذرو: قرقاول، مرغي است زيبا/ پرواز دادن: به سويي فرستادن/ نقش: هدفها و طرز رفتار (آنچه فرنگيان آن را «مانور» مي نامند)/ باز خواندن: آگاهي يافتن/ بايد توجه کرد که وقتي «باز» مي خواهد مرغ را شکار کند، بايد به اين سو و آن سو رفتن پرنده ي مورد شکار واقف شود و در موقعيتي او را شکار کند که پيشاپيش آن را حدس زده است (باز خواندن)، اين سو و آن سو رفتن پرنده طبق نقشه اي انجام مي گيرد که آن را نقش مي گويند."
      },
      {
        "text": "شهر خالی‌ست ز عُشّاق بُوَد کز طَرَفی / مردی از خویش برون آید و کاری بکند",
        "explanation": "معنی بیت: شهر از عاشقان تهی است، باشد که از گوشه ای پهلوانی از خودگذشته گام پیش نهد و کار خطرناک عشق ورزی را پیشه سازد.\n\nمعنی واژگان:عشّاق: عاشقان (حقيقي)/ از خويش برون آمدن: ترک خود کردن، خودخواهي هاي خود را رها کردن/ کار: مقصود، عشق است و عاشق شدن/ بود که: شايد"
      },
      {
        "text": "کو کریمی که ز بَزمِ طربش غمزده‌ای / جرعه‌ای دَرکِشد و دفعِ خُماری بکند",
        "explanation": "معنی بیت: رادمردی بزرگوار کجاست که از محفل شادی وی غمگینی یک آشام (جرعه) می بنوشد و دردسر شرابزدگی را از خود دور سازد.\n\nمعنی واژگان:کريم: بخشنده و بزرگوار/ بزم طرب: مجلس عيش و نوش و شادي/ غمزده: اندوهگين/درکشيدن: نوشيدن، آشاميدن/ دفع کردن: از ميان بردن/ خمار: سستي حاصل از شراب يا اندوه روزگار که با جرعه اي مرتفع مي گردد."
      },
      {
        "text": "یا وفا، یا خبرِ وصلِ تو، یا مرگِ رقیب / بُوَد آیا که فلک زین دو سه کاری بکند؟",
        "explanation": "معنی بیت: یا تو پیمان بسر بری یا پیام وصال دهی یا خبر درگذشت حریف من در عشق برسد؛ کاش که گردون از این دو سه کار یک کار را انجام دهد.\n\nمعنی واژگان:رقيب: مراقب معشوق، نگهبان معشوق/ بود: ممکن است."
      },
      {
        "text": "حافظا گر نَرَوی از دَرِ او، هم روزی / گذری بر سرت از گوشه کِناری بکند",
        "explanation": "معنی بیت: ای حافظ، اگر از آستان یار روی برنتابی، روزی بر بالین تو از گوشه و کنار همانا گذری خواهد کرد.\n\nمعنی واژگان:گذر کردن: عبور کردن"
      }
    ]
  },
  {
    "title": "غزل شماره ۱۹۰ حافظ",
    "verses": [
      {
        "text": "کِلکِ مشکین تو روزی که ز ما یاد کند / بِبَرَد اجرِ دو صد بنده که آزاد کند",
        "explanation": "معنی بیت: روزي که قلم عطرآگين تو از ما ياد کند و چيزي بنويسد، ثواب آزاد کردن دو صد غلام نصيب آن مي شود.\n\nمحصول بيت ــ قلم چون مشك سياهت روزى كه از ما ياد كند ثواب آزاد كردن دويست بنده را پيدا مى\u200Cكند يعنى به اندازه آزاد كردن ثواب دويست غلام اجر مى\u200Cگيرد.\n\nمعنی واژگان: کلک: قلم/ مشکين: هم به معني عطرآگين است و هم اشاره به مرکّبي که آن قلم با آن مرکب «سياه» مي نويسد (گويا مرکب را مشک آلود مي کردند)/ دو صد: اشاره به عدد کثير است/ اجر: پاداش، بنده آزاد کردن پاداش اخروي زياد دارد."
      },
      {
        "text": "قاصدِ منزلِ سِلمی که سلامت بادش / چه شود گر به سلامی دلِ ما شاد کند؟",
        "explanation": "معنی بیت: پیک اقامتگاه سلمی که گزند و آسیب هرگز بوی مرساد، چه زیان دارد اگر بدرود و سلامی از سوی دوست دل ما را خوش سازد.\n\nمعنی واژگان: قاصد: پيک، نامه بر، پيغام بر/ سلمي يا سلمي: از عرايس شعر عرب است و در حقيقت مظهر معشوق است، معشوق، دلبر."
      },
      {
        "text": "امتحان کن که بَسی گنجِ مرادت بدهند / گر خرابی چو مرا، لطفِ تو آباد کند",
        "explanation": "معنی بیت: بیازمای و ببین که اگر از دست رفته ای مانند مرا مهربانی و لطف تو بسامان برساند و ویران سرای دلی را عمارت کند، بپاداش آن بتو گنجهای مقصود بخشند.\n\nمعنی واژگان: خراب: نابسامان و پريشان روزگار از هجران يار/لطف: مهرباني/ آباد کند: بسامان کند، از پريشاني و خرابي برهاند."
      },
      {
        "text": "یا رب اندر دلِ آن خسرو شیرین انداز / که به رحمت گذری بر سرِ فرهاد کند",
        "explanation": "معنی بیت: پروردگارا، بشهریار شیرینکار کشور حسن الهام فرما که ببخشایش و مهربانی بر بالین عاشق از جان گذشتة خود فرهاد گذری آرد.\n\nمعنی واژگان: خسرو شيرين: پادشاه خوبان که شيرين کار و شيرين سخن و دوست داشتني است، با اشاره به شيرين معشوق و همسر خسروپرويز/ به رحمت: از روي لطف و مرحمت/ فرهاد: نشانه ي عاشق ناتوان و ناکام است"
      },
      {
        "text": "شاه را بِهْ بُوَد از طاعتِ صدساله و زهد / قدرِ یک ساعته عمری که در او، داد کند",
        "explanation": "معنی بیت: ارزش یکساعت از زندگانی شهریار که بعدل پردازد بهتر و برتر از یکصد سال عبادت کردن و پارسائی ورزیدن است، سعدی گوید:\n\nطریقت بجز خدمت خلق نیست\n\nبتسبیح و سجاده و دلق نیست\n\nمعنی واژگان: به: خوبتر، بهتر./طاعت: عبادت، اطاعت از دستورات حق/ زهد: تقوي و پرهيزگاري/ قدر: ارزش/ داد: عدل/ یکساعته عمر: زندگانی بقدر یک ساعت"
      },
      {
        "text": "حالیا عشوهٔ نازِ تو ز بنیادم بُرد / تا دگرباره حکیمانه چه بنیاد کند",
        "explanation": "معنی بیت: اکنون کرشمة تو اساس هستی مرا ویران کرد، تا بار دیگر ندانم عشوة تو چه شیوه خردمندانه ای را بنیاد نهد.\n\nمعنی واژگان:حاليا: اکنون/ عشوه: فريب/ ناز: کرشمه و غنج و دلال/ بنيادم برد: اساس هستي مرا خراب کرد/ تا: تا ببينيم/ دگرباره: بار ديگر/ حکيمانه: از علم و دانايي و از روي نقشه ي حساب شده/ بنياد کند: بنياد مي نهد و آغاز مي کند."
      },
      {
        "text": "گوهرِ پاکِ تو از مِدْحَتِ ما مُستَغنیست / فکرِ مَشّاطِه چه با حُسنِ خداداد کند؟",
        "explanation": "معنی بیت: سرشت پاکیزة تو از ستایش ما بی نیازست، اندیشة آرایشگر چیزی بر زیبائی خدا آفریده نتواند افزود.\n\nمعنی واژگان:گوهر: ذات، اصل، نژاد/ مدحت: ستايش، مدح/ مستغني: بي نياز/ مشاطه: آرايشگر/ حسن خداداد: زيبايي خداداده، زيبايي طبيعي."
      },
      {
        "text": "ره نبردیم به مقصودِ خود اندر شیراز / خُرَّم آن روز که حافظ رَهِ بغداد کند",
        "explanation": "معنی بیت: در شيراز به آرزو و مقصود خود نرسيديم. خوشا آن روزي که حافظ عزم رفتن به بغداد را بکند و به دربار ممدوح خود، سلطان احمد ايلکاني برود.\n\nمحصول بيت ــ در شيراز به مطلب خود نرسيديم يعنى به مرادمان واصل نشديم شاد و فرحان باشد حافظ آن روزى كه عازم راه بغداد شود يعنى به بغداد سفر كند.\n\nچون كه اكثر سلاطين ايلخانيه مقرشان در بغداد بوده و سلمان از مداحان آنان بوده است و با خواجه دوستى بسيار محكمى داشته همين است كه مى\u200Cخواهد آن\u200Cجا برود و كامران گردد.\n\nمعنی واژگان:ره نبرديم: نرسيديم/ خرم: خوشا، چه خوش است/ ره کردن: به سوي جايي حرکت کردن/ بايد دانست که سلطان احمد ايلکاني چند بار حافظ را به بغداد دعوت کرده است و شايد اين غزل پاسخي به دعوتهاي اوست."
      }
    ]
  },
  {
    "title": "غزل شماره ۱۹۱ حافظ",
    "verses": [
      {
        "text": "آن کیست کز رویِ کرم، با ما وفاداری کند / بر جایِ بدکاری چو من، یک دَم نکوکاری کند",
        "explanation": "معنی بیت: آیا کسی توان یافت که کریمانه به عهد خود با ما وفا کند و پیمان نگاهدارد و دربارۀ گناهکاری مانند من نیکی کند.\n\nمعنی واژگان: کرم: بخشش و بزرگواري/ وفاداري: عمل به عهد، توجه کامل، همراهي/ برجاي: در حقِّ."
      },
      {
        "text": "اول به بانگِ نای و نی، آرد به دل پیغامِ وی / وانگه به یک پیمانه مِی، با من وفاداری کند",
        "explanation": "معنی بیت: خواجه در ادامه ي بيت پيشين مي فرمايد: و چه کسي است که ابتدا با آواز خوش ني، پيام يار را به دل من برساند، سپس با ساغري شراب، وفاداري خود را به من ثابت کند.\n\nمحصول بيت ــ اول به آواز چنگ و نى خبر جانان را به دلم دهد. بعد از آن با يك پيمانه باده به من وفادارى نمايد. به طريق استفهام انكارى مى\u200Cفرمايد كيست كه اين كارها را بكند.\n\nمعنی واژگان: بانگ ناي: آواز/ پيغام وي: پيام معشوق/با من وفاداري کند: با من همراهي کند."
      },
      {
        "text": "دلبر که جان فرسود از او، کامِ دلم نَگْشود از او / نومید نتْوان بود از او، باشد که دلداری کند",
        "explanation": "معنی بیت: جانم در فراق دلستان پایمال گشت و مراد خاطر من از وی حاصل نشد ولی از وی مأیوس نشاید بود که تواند بود که به دلجویی ما بپردازد.\n\nمعنی واژگان: دلبر: معشوق/ فرسود: فرسوده و کاشته شد/ کام: آرزو/ باشد که: شايد که، ممکن است که/دلداري: به دست آوردن دل."
      },
      {
        "text": "گفتم گره نَگْشوده‌ام، زان طُرِّه تا من بوده‌ام / گفتا مَنَش فرموده‌ام، تا با تو طَرّاری کند",
        "explanation": "معنی بیت: به یار گفتم که از گیسوی شکن بر شکن تو گرهی باز نکرده\u00ADام ، پاسخ داد من به زلف گرهگیر خود فرمان داده\u00ADام تا دل تو را چون عیاران به یغما برد.\n\nمعنی واژگان: طرّه: در اصل مويي است که بر روي پيشاني محبوب ريخته باشد، اما در اينجا به مفهوم کلي گيسوست (اطلاق جزء به کل)/ طرّاري: دزدي، در اينجا مقصود دزدي دل است."
      },
      {
        "text": "پشمینه‌پوشِ تندخو، از عشق نشنیده‌است بو / از مَستیَش رمزی بگو، تا تَرکِ هشیاری کند",
        "explanation": "معنی بیت: صوفی عربده جو از عشق و معرفت حق بویی نبرده است ، از مستی و بیخودی با وی سخنی بگو تا از خودپرستی دست بشوید.\n\nمعنی واژگان: پشمينه پوش: صوفي، خرقه پوش / تندخو: بداخلاق و خشن/ نشنيدست بو: کمترين اطلاعي نيافته است/ رمز: نشانه، راز کم و کوتاه"
      },
      {
        "text": "چون من گدایِ بی‌نشان، مشکل بُوَد یاری چُنان / سلطان کجا عیشِ نهان، با رندِ بازاری کند؟",
        "explanation": "معنی بیت: دشوار است که یاری چنان زیبا با گدای بی نام و نشانی مانند من الفت پذیرد و خو گیرد ، همانگونه که پادشاه هم با قلندر کوچه و بازار هرگز به نای و نوش نمی پردازد.\n\nمعنی واژگان: بي نشان: بي نام و نشان/ رند بازاري: زيباي هرجايي و مبتذل، گداي خوش خط و خال"
      },
      {
        "text": "زان طُرِّهٔ پُرپیچ و خَم، سهل است اگر بینم ستم / از بند و زنجیرش چه غم، هر کس که عیّاری کند؟",
        "explanation": "معنی بیت: اگر از آن زلف گرهگیر و پیچان جور کشم، آسان است ، چه آن که عیاری و راهزنی کند ، از کندو زنجیری که بر پای او در زندان نهند، باک نخواهد داشت.معنی واژگان: طرّه: در اصل مويي است که روي پيشاني ريخته مي شود، اما به اعتبار «اطلاق جزء به کل: به همه ي گيسو نيز گفته مي شود که در اينجا چنين است/ سهل است: اهميتي ندارد/عيّاري: شيوه اي که عيّاران از ثروتمندان دزدي مي کردند ولي ميان فقيران تقسيم مي نمودند و اگر در حين دزدي آنان را مي گرفتند به بند و زنجير مي افتادند."
      },
      {
        "text": "شد لشکرِ غم بی عدد، از بخت می‌خواهم مدد / تا فخرِ دین عَبدُالصَّمَد، باشد که غمخواری کند",
        "explanation": "معنی بیت: لشکر غم بي حدّ و حساب شده است. از بخت و اقبال خود ياري مي جويم تا شايد عبدالصّمد که مايه ي فخر دين است، به من توجّه کند و غم خواري نمايد.\n\nمحصول بيت ــ لشكر غم از حد و حساب گذشت از طالعم تقاضاى مدد دارم. يعنى كمكم كند كه فخردين عبدالصمد از حالم خبردار گردد و غمخوار من باشد. يعنى نظرى به حالم كند و به وضعم رسيدگى نمايد. از يكى از ارباب دولتان حسن\u200Cطلب مى\u200Cفرمايد.\n\nمعنی واژگان: مدد: کمک/ فخرالدين عبدالصّمد: شايد بهاءالدين عبدالصّمد بحرآبادي باشد که از عالمان و دانشمندان معاصر حافظ است."
      },
      {
        "text": "با چشمِ پُرنیرنگِ او، حافظ مکن آهنگِ او / کان طُرِّهٔ شبرنگِ او، بسیار طَرّاری کند",
        "explanation": "معنی بیت: ای حافظ با وجود دیدۀ افسونگر او به قصد دیدار روی میاور که زلف شبگون وی سخت غارتگر دلهاست.\n\nمعنی واژگان: نيرنگ: حيله و تزوير، جادوگري/ آهنگ: قصد/ طرّه: در اينجا مطلق گيسو/ شبرنگ: سياه/ طرّاري: دزدي (دل)"
      }
    ]
  },
  {
    "title": "غزل شماره ۱۹۲ حافظ",
    "verses": [
      {
        "text": "سروِ چَمانِ من چرا میلِ چمن نمی‌کند؟ / همدمِ گل نمی‌شود یادِ سَمَن نمی‌کند",
        "explanation": "معنی بیت: از چیست که سرو خوش خرام من آهنگ رفتن به گلزار ندارد و خود را همنفس گل نمی سازد و یاسمن را به یاد نمی آورد.\n\nمعنی واژگان:چمان: رونده، به ناز خرامنده، مصدر آن چمیدن است/ سرو چمان: مقصود از آن معشوق است که مانند سروي به ناز خرامنده است/ چمن: باغ/ گل: مقصود گل سرخ است که از آن گلاب گرفته مي شود/ سمن: گل ياسمن."
      },
      {
        "text": "دی گِلِه‌ای ز طُرِّه‌اش کردم و از سرِ فُسوس / گفت که این سیاهِ کج، گوش به من نمی‌کند",
        "explanation": "معنی بیت: دیروز از زلف پیچان او شکوه کردم ، یار به ریشخند و استهزاء پاسخ داد که گیسوی سیاه من به سخنم گوش فرا نمی دهد و فرمان نمی پذیرد.\n\nمعنی واژگان: دي: ديروز/ طرّه: آن قسمت از زلف که روي پيشاني ريخته مي شود؛ مطلق گيسو/ از سر: از راه، از روي/ فسوس: مخفف افسوس، استهزا و تمسخر/ گوش کردن: توجه کردن."
      },
      {
        "text": "تا دلِ هرزه گَردِ من رفت به چینِ زلفِ او / زان سفرِ درازِ خود عزمِ وطن نمی‌کند",
        "explanation": "معنی بیت: از آن زمان که دل یاوه پوی من در چین و شکنج گیسوی دراز او جای گزید ، دیگر از این سفر طولانی و دور و دراز قصد بازگشت به سینۀ من که وطنگاه اوست ندارد؛ در مصراع اول از چین بایهام شکن زلف مراد است.\n\nمعنی واژگان: هرزه گرد: آن که هرجا مي رود، آن که بيهوده به هر جا سر مي کشد/ چين زلف: تاب و شکن زلف، با اشاره به کشور چين که همواره در ادب فارسي و عربي نشانه ي راه و کشور دور است/ و سفر دراز: اشاره به همين موضوع است/ وطن: براي دل، سينه ي عاشق است."
      },
      {
        "text": "پیشِ کمانِ ابرویش لابه همی‌کنم ولی / گوش کشیده است از آن گوش به من نمی‌کند",
        "explanation": "معنی بیت: در برابر کمان ابروی او پیوسته عرض نیاز و خواهش می\u00ADکنم ولی گویی به دست یار دو گوش این کمان با کشیدن زه پیچیده و تاب یافته است و در این حال به سخن من گوش فرا نمی دهد.\n\nمعنی واژگان: لابه: التماس/ گوشه کشيدن: زه کمان را به گوش آوردن براي انداختن تير/ از آن: از آن جهت/ اصطلاح گوش کشيدن علاوه بر معني اصلي اشاره است به اين که ابروان يار تا گوش او کشيده است."
      },
      {
        "text": "با همه عطفِ دامنت آیدم از صبا عجب / کز گذرِ تو خاک را مُشکِ خُتَن نمی‌کند",
        "explanation": "معنی بیت: با دامن پر چین توکه عطر افشان است از باد بهاری در شگفتم که چرا هنگام گشت و گذار تو خاک را با این بوی خوش به مشک ختن بدل نمی کند.\n\n معنی واژگان: عطف دامن: سجاف دامن، پايين دامن که به روي زمين کشيده مي شود/ صبا: بادي که از طرف شمال يا مشرق مي وزد و پيام آور و پيام بر عاشقان است/ گذر: عبور، کوي، گذرگاه/ مشک ختن: مشکي که از ناف آهوي ختن (ناحيه اي نزديک کاشغر، در ترکستان شرقي که اکنون جزو ترکستان چين است)."
      },
      {
        "text": "چون ز نسیم می‌شود زلفِ بنفشه پُرشِکَن / وه که دلم چه یاد از آن عَهدْشِکَن نمی‌کند",
        "explanation": "معنی بیت: چون گیسوی بنفشه از باد بهاری آشفته و پرچین می گردد ، شگفتا که دل من چه یادها از آن پیمان گسل نمی کند؟ مقصود آن که بسیار یاد از آن یار سست عهد می کند.\n\nمعنی واژگان: نسيم: باد ملايم/ زلف بنفشه: گلبرگها و پرچم بنفشه که در شعر فارسي به زلف تشبيه مي شود/ (بايد توجه داشت که مقصود بنفشه هاي قديم است نه اين بنفشه هاي کنوني)/ پرشکن: پرپيچ و تاب/ آن عهدشکن: آن يار پيمان شکن/ وه: نشانه ي تعجب باطني توأم با خوشي."
      },
      {
        "text": "دل به امیدِ رویِ او همدمِ جان نمی‌شود / جان به هوایِ کویِ او خدمتِ تن نمی‌کند",
        "explanation": "معنی بیت: دل به آرزوی دیدار چهرۀ جانان مونس جان نمی گردد یعنی وصل جانان را بر صحبت جان ترجیح می دهد و جان نیز به هواداری کوی دوست از خدمت تن سر باز می زند و نافرمانی می کند.\n\nمعنی واژگان: اميد: آرزو/ همدم: همنشين/ هوي: دوستي، عشق"
      },
      {
        "text": "ساقیِ سیم ساقِ من گر همه دَرد می‌دهد / کیست که تن چو جامِ مِی جمله دهن نمی‌کند؟",
        "explanation": "معنی بیت: اگر ساقی سیمین اندام من یکسره بادۀ ناپالوده (صاف نا\u00ADکرده) بدهد، هرکه باشد تن خود را چون ساغر یکباره به دهان بدل می\u00ADکند تا بهرۀ بیشتری برگیرد؛ استفهام مجازاً مفید تقریر و اثبات."
      },
      {
        "text": "دستخوشِ جفا مَکُن آبِ رُخَم که فیضِ ابر / بی‌مددِ سِرشکِ من دُرِّ عَدَن نمی‌کند",
        "explanation": "معنی بیت: آبروی مرا زبون ستم و پایمال بی مهری مساز که ریزش ابر بی مدد اشک من که آب روی من است در دریای عدن مروارید نتواند پرورد.\n\nمعنی واژگان: دست خوش کردن: درمانده و ضعيف و ناتوان کردن/ آب رخ: اشکي که از چشم بر روي گونه ها مي ريزد/ فيض: بخشش، فيضان، ريزش/ مدد: کمک/ سرشک: اشک خونين/ دُر: مرواريد (اشاره به عقيده ي قدما که قطره هاي باران درون صدف جا مي گيرد و تبديل به مرواريد مي شود)/ عدن: شهري از شهرهاي عربستان در ساحل بحر هند از سوي يمن که مرواريد اعلاي آن شهرت جهاني دارد."
      },
      {
        "text": "کُشتهٔ غمزهٔ تو شد حافظِ ناشنیده پند / تیغ سزاست هر که را دَرد سخن نمی‌کند",
        "explanation": "معنی بیت: حافظ نصیحت ناپذیر کشتۀ تیغ کرشمة تو گشت ، بلی شمشیر جزای کسی است که گفتار دردی و سوزی و اثری در دل وی پدید نیاورد.\n\nمعنی واژگان: غمزه: ناز و کرشمه/ هر که را: براي هرکسي که/ درد سخن نمي کند: سخن در او تأثير ندارد، حرف شنو نيست."
      }
    ]
  },
  {
    "title": "غزل شماره ۱۹۳ حافظ",
    "verses": [
      {
        "text": "در نظربازیِ ما بی‌خبران حیرانند / من چُنینم که نمودم دگر ایشان دانند",
        "explanation": "معنی بیت: عاقلان در کار عشق ورزی ما سرگشته اند ، من بدین گونه ام که خود را نشان دادم ، از این پس بی خبران خود دانند که چه بکنند.\n\nمعنی واژگان: نظربازي: زيباپسندي، محو شدن در زيبايي زيبايان و مربوط کردن اين زيبائي با جمال حق در ذهن/ بي خبر: ناآگاه/ حيران: سرگردان/ نمودم: نشان دادم"
      },
      {
        "text": "عاقلان نقطهٔ پرگارِ وجودند ولی / عشق داند که در این دایره سرگردانند",
        "explanation": "معنی بیت: خردمندان مرکز دایرۀ پرگار هستی میباشند و برگزیدگان عالمند، ولیکن عشق یقین دارد که در دایرۀ وجود سرگشته\u00ADاند و به راز آفرینش پی نبرده اند و نخواهند برد.\n\nمعنی واژگان: نقطه ي پرگار: پايه ي اصلي/ وجود: هستي/ سرگردان: حيران، متحيّر."
      },
      {
        "text": "جلوه‌گاهِ رخِ او دیدهٔ من تنها نیست / ماه و خورشید همین آینه می‌گردانند",
        "explanation": "معنی بیت: چشم ما به تنهایی محل جلوه و نمایش چهرۀ محبوب ازلی نیست ، ماه و خورشید نیز آینه دار جمال یارند.\n\nمعنی واژگان: جلوه گاه: جايگاه تجلي، جايگاه جلوه گري/ تنها: فقط/ آينه گرداندن: در مقابل کسي آينه گرفتن که چهره ي او در آن جلوه گر شود."
      },
      {
        "text": "عهد ما با لبِ شیرین‌دهنان بست خدا / ما همه بنده و این قوم خداوندانند",
        "explanation": "معنی بیت: خدا در روز ازل ميان ما و معشوقان شيرين لب شيرين گفتار عهد و پيمان جاويد بست. ما پيوسته دل بسته و غلام آنهاييم و آنان سروران و صاحبان ما هستند.\n\nنبود نقشِ دو عالَم که رنگِ الفت بود\n\nزمانه طرحِ محبّت نه اين زمان انداخت\n\n(غزل ۲ / ۱۶)\n\nمحصول بيت ــ خداوند تعالى عهد مرا با شيرين\u200Cدهنان بست يعنى خلقت مرا با محبت اينها سرشته است. خلاصه عشق من به اينها ازلى است و ما همگى بنده\u200Cايم و طائفه محبوبان خداوندانند يعنى ما غلامان و اينان اربابان ما هستند.\n\nكسانى كه مصرع اول را: حق تعالى عهد مرا به لب شيرين\u200Cدهنان بست معنا كرده\u200Cاند خيلى بى\u200Cنمكى كرده\u200Cاند.\n\nمعنی واژگان: عهد بستن: پيمان عشق بستن/ شيرين دهنان: معشوقان و زيباياني که هم سخن شيرين مي گويند و هم بوسه هاي شيرين مي دهند/ خداوندان: خواجگان، صاحبان بنده و برده."
      },
      {
        "text": "مُفلِسانیم و هوایِ مِی و مُطرب داریم / آه اگر خرقهٔ پشمین به گرو نَسْتانند",
        "explanation": "معنی بیت: تهیدستیم و رغبت به نوشیدن می و شنیدن نوای رامشگر داریم ، مایۀ دریغ و تأسف خواهد بود، اگر دلق پشمینۀ ما را در بهای می و مطرب به گروگان نپذیرند.\n\nمعنی واژگان: مفلس: بي چيز، بي نوا/ هوا: هوس/ مطرب: رامشگر/ خرقه ي پشمين: نشانه ي ظاهري صوفيان/ گرو نهادن صوفيان خرقه ي پشمين خود را در مقابل شراب و مطرب يکي از مضمونهاي حافظ و نشانه ي رياکاري آنان است"
      },
      {
        "text": "وصلِ خورشید به شبپَرِّهٔ اَعْمی نرسد / که در آن آینه صاحب‌نظران حیرانند",
        "explanation": "معنی بیت: شپرۀ کور توانایی وصال آفتاب را ندارد ، چه در آینۀ خورشید جهان هستی دیده وران سرگشته مانده اند تا چه رسد به کوردلان.\n\nمعنی واژگان: شب پره: خفاش/ اعمي: کور/ وصل: رسيدن به وصال/ صاحب نظر: متفکر، عارف."
      },
      {
        "text": "لافِ عشق و گِلِه از یار زَهی لافِ دروغ / عشقبازانِ چُنین، مستحقِ هجرانند",
        "explanation": "معنی بیت: ادعای عاشقی کردن و از یار گله نمودن بعید می نماید و چه لاف دروغینی است ، چنین عشق ورزانی شایستگی وصال ندارند و سزاوار آنند که همواره گرفتار فراق بمانند.\n\nمعنی واژگان: لاف: ادعا/ گله: شکايت/ زهي: چه عجيب است! /مستحق: سزاوار/ هجران: دوري از يار"
      },
      {
        "text": "مگرم چشمِ سیاهِ تو بیاموزد کار / ور نه مستوری و مستی همه کس نَتْوانند",
        "explanation": "معنی بیت: شاید که چشم سیاه تو به من این هنر را تعلیم دهد که در عین مستی از بادۀ عشق در پردۀ پرهیزگاری پوشیده است و این کاری است که از هر کس برنیاید.\n\nمعنی واژگان: مگر: شايد/ مستوري: پاکدامني، با اشاره به توجه و نگاه کردن به عاشقان/ مستي: خمارآلود بودن و مستي دلپذير چشمان معشوق."
      },
      {
        "text": "گر به نُزهَتگَهِ ارواح بَرَد بویِ تو باد / عقل و جان گوهرِ هستی به نثار افشانند",
        "explanation": "معنی بیت: اگر به مدد نسیم بوی جانبخش تو به آرامگاه روانها رسد ، خرد و روح آدمی گوهر وجود خویش را به نثار آورند.\n\nمعنی واژگان: نزهتگه ارواح: تفرجگاه روانهاي پاک، مجلس روحانيان يا عالم ارواح/ عقل و جان: دو گوهر با ارج جهان هستي که هر دو در مقابل عشق قرار دارند و در نهايت فداي عشق مي شوند/ گوهر: ذات، جوهر، وجود حقيقي و باارزش در مقابل عرض/ نثار: آنچه در پاي کسي مي ريزند و فدا مي کنند/ افشاندن: ريختن، پاشيدن."
      },
      {
        "text": "زاهد ار رندیِ حافظ نکند فهم چه شد؟ / دیو بُگْریزَد از آن قوم که قرآن خوانند",
        "explanation": "معنی بیت: اگر پارسای ریاکار به وارستگی حافظ پی نبرد ، باکی نیست ، چه گفته اند : شیطان از جماعتی که کلام خدا را تلاوت کنند، هراسان دور می شود، به کنایه مقصود آن است که من حافظ قرآنم و زاهد ریاکار دیو است؛  مصراع دوم را حافظ از بیت معروف سعدی تضمین کرده و به صورت ارسال مثل آورده است:\n\nدیو بگریزد از آن قوم که قرآن خوانند\n\nوآدمیزاده نگه دار که قرآن ببرد\n\nمقصود از مصراع دوم بیت سعدی این است انسان را بنگر که سینه اش می تواند حامل کلام الهی قرآن باشد.\n\nمعنی واژگان: زاهد: مقصود زاهد رياکار است که در ديوان حافظ با ديدي منفي مواجه است/ رندي: ظاهري بد و باطني نيک داشتن و استفاده از لحظه هاي عمر براي رسيدن به حق/ فهم کردن: درک کردن/ حافظ خود را يکي از گروه قرآن خوان به حساب آورده است و زاهد را مظهري از شيطان/ در اين بيت رندي مرتبط با قرآن و قرآن خواني شده است."
      },
      {
        "text": "گر شوند آگه از اندیشهٔ ما مُغبَچِگان / بعد از این خرقهٔ صوفی به گرو نَسْتانند",
        "explanation": "معنی بیت: اگر از فکر ما پشمینه پوشان ریاکار ، شاهدان میکدۀ معرفت آگاه شوند ، از این پس خرقۀ ما را به بهای باده به گروگان نمی پذیرند و ما را به چیزی نشمارند.\n\nمعنی واژگان: مغبچگان: شاگردان ميخانه (دير مغان) که به باده خواران جام باده مي پيمايند و زيردست پير مغانند (گاهي مقصود سالکان طريقت هستند)/ گرو گذاشتن صوفيان خرقه ي خود را در دير مغان مضموني است که حافظ بارها (و از جمله در آغاز همين غزل) آن را در ديوان متذکر شده است"
      }
    ]
  },
  {
    "title": "غزل شماره ۱۹۴ حافظ",
    "verses": [
      {
        "text": "سَمَن‌بویان غبارِ غم چو بنشینند، بنشانند / پری‌رویان قرار از دل چو بستیزند، بستانند",
        "explanation": "معنی بیت: چون یاران یاسمن بو در بزم باشند ، گرد اندوه از فضای سینه به یمن قدوم آنان فرو نشیند و فرشته رویان چون به جدال و پیگار برخیزند ، آرام از دل ببرند.\n\nمعنی واژگان: سمن بويان: زيبايان معطري که بوي گل ياسمن مي دهند/ نشاندن: زدودن، فرونشاندن/ پري رويان: زيبارويان، آنان که چون پري زيبايند/ ستيزبدن: ستيزه کردن، جدال کردن، بي عنايتي/ قرار ستدن: آرامش را گرفتن"
      },
      {
        "text": "به فِتراکِ جفا دل‌ها چو بربندند، بربندند / ز زلفِ عَنبرین جان‌ها چو بگشایند، بفشانند",
        "explanation": "معنی بیت: فرشته رویان چون دلهای عاشقان را به کمند ستم استوار بندند ، دیگر نخواهند گشود و چون گرهی از گیسوی مشکین  باز کنند ، جانهای بیدلان را پراگنده سازند.\n\nمعنی واژگان: فتراک: تسمه هايي که از جلو و عقب زين اسب آويخته است و معمولاً کمند يا شکار را به آن مي بندند/ بربندند: عاشقند، در بند عشق گرفتارند/ بربندند: مي بندند/ عنبرين: خوشبو و نيز سياه رنگ/ فشاندن: فرو ريختن."
      },
      {
        "text": "به عمری یک نَفَس با ما چو بنشینند، برخیزند / نهالِ شوق در خاطر چو برخیزند، بنشانند",
        "explanation": "معنی بیت: وقتي پس از سال ها دوري و انتظار، لحظه اي در کنار ما مي نشينند، زود برمي خيزند و مي روند و هنگام برخاستن، نهال اشتياق را در دل هاي عاشقان قرار مي دهند.\n\nمحصول بيت ــ اگر زمانى با ما يك دم يعنى يك نفس بشينند فورى بدون معطلى بلند مى\u200Cشوند و به محض برخاستن نهال شوق را در خاطرمان مى\u200Cنشانند. يعنى شوق و اشتياق در دلمان ايجاد مى\u200Cكنند ماحصل باعث سوز و گداز دلمان مى\u200Cشوند.\n\nمعنی واژگان: به عمري: در تمام مدت عمر، پس از مدتي به اندازه يک عمر/ يک نفس: يک لحظه/ نهال: درخت نورس/ شوق: عشق و اشتياق/ خاطر: دل/ بنشانند: غرس مي کنند."
      },
      {
        "text": "سرشکِ گوشه‌گیران را چو دریابند، دُر یابند / رخِ مِهر از سحرخیزان نگردانند، اگر دانند",
        "explanation": "معنی بیت: چون به اشک گوشه نشینان کوی محبت التفاتی کنند ، گهر بدست آورند ، روی مهربانی از عاشقان شب زنده دار نگردانند اگر بدانند که دعای سحر خیزان به اجابت نزدیک است ، میان دریابند و در یابند صنعت جناس مرکب ناقص .\n\nمعنی واژگان: سرشک: اشک خونين/ گوشه گيران: مقصود عاشقان معتکف و گوشه گير است/ دريابند: درک کنند، درست بنگرند/ دُريابند: مُرواريدي مي يابند، مرواريدي گرانبها مي شمارند/ رخ مهر: چهره ي موافق، چهره ي توأم با عشق و دوستي/ سحرخيزان: مقصود عاشقان سحرخيز است/ گرداندن: به طرف ديگر کردن، به يک سو کردن"
      },
      {
        "text": "ز چشمم لَعْلِ رُمّانی چو می‌خندند، می‌بارند / ز رویم رازِ پنهانی چو می‌بینند، می‌خوانند",
        "explanation": "معنی بیت: چون شاهدان تبسم کنند از شوق اشک سرخ فام از دیده ام روان می سازند و چون نگاهی کنند، از چهره ام سر نهان عاشقی را دریابند.\n\nمعنی واژگان: لعل: نام جواهي سرخ رنگ که معمولاً نوع بدخشاني آن بهترين است/ رمّاني: همچون دانه ي انار/ مي بارند: وادار به باريدن مي کنند، باعث باريدن مي شوند (متعدّي)/ مي خوانند: درک مي کنند."
      },
      {
        "text": "دوایِ دَردِ عاشق را کسی کو سهل پندارد / ز فکر آنان که در تدبیر درمانند، در مانند",
        "explanation": "معنی بیت: آنکه درمان بیماری عشق را آسان گمان میبرد و آن کسان که به اندیشۀ خام خود به چاره جویی درد عاشق می پردازند ، سرانجام همه به عجز خود پی خواهند برد.\n\nمعنی واژگان: سهل: آسان/ تدبير: انديشه، راه چاره جستن/ درمان: مداوا/ درمانند: درمانده مي شوند."
      },
      {
        "text": "چو منصور از مراد آنان که بردارند، بر دارند / بدین درگاه حافظ را چو می‌خوانند، می‌رانند",
        "explanation": "معنی بیت: کسانی که منصور وار به دار آویخته شوند ، از شاهد مقصود کام می\u00ADگیرند و چون حافظ را بدین آستان دعوت می\u00ADکنند ، بی درنگ وی را دور می سازند که تو هنوز به مقام جانبازی نرسیده ای و شایستگی خدمت این درگاه را نیافته ای.\n\nمعنی واژگان: منصور: مقصود حسين بن منصور حلاج است/ مراد: مقصود، هدف/ بردارند: بهره برده اند، به مقصود رسيده اند/ بر دارند: بر سر دار هستند/درگاه: مقصود درگاه بلند عشق حقيقي است/ مي خوانند: دعوت مي کنند/ مي رانند: دور مي کنند."
      },
      {
        "text": "در این حضرت چو مشتاقان نیاز آرند، ناز آرند / که با این دَرد اگر دربند درمانند، در مانند",
        "explanation": "معنی بیت: در این آستان چون آرزومندان اظهار عجز و عرض حاجت کنند ، شاهدان استغنا نمایند و به چشم عنایت در آنان ننگرند ، چه با درد عشق اگر مشتاقان در اندیشۀ علاج دل و خواهان وصال باشند ، به یقین فرو مانند و به جایی نرسند.\n\nمعنی واژگان: حضرت: بارگاه/ مشتاقان: عاشقان/ نياز آرند: اظهار حاجت کنند/ ناز آرند: مفتخر و سرافراز مي شوند/ که: در حالي که/ اين درد: مقصود درد عشق است/ در بند: علاقه مند، در پي/ درمانند: درمان هستند/ درمانند: درمانده مي شوند"
      }
    ]
  },
  {
    "title": "غزل شماره ۱۹۵ حافظ",
    "verses": [
      {
        "text": "غلامِ نرگسِ مستِ تو تاجدارانند / خرابِ بادهٔ لعلِ تو هوشیارانند",
        "explanation": "معنی بیت: شاهان تاجدار، بنده و مطيع چشمان خمار تواند و هوشياران و عارفان از باده ي لب لعل گون تو مست و خرابند.\n\nمحصول بيت ــ پادشاهان غلام چشم مستانه تواند. از قبيل ذكر جزء و اراده كل. يعنى پادشاهان غلام تواند و خراب باده لب تو عقلايند. يعنى عاقلان مست باده لب تو هستند مختصر اينها همگى ديوانه و مجنون تواند. از قبيل تكرر مبتدا و خبر است.\n\nمعنی واژگان: غلام: بنده، برده و چاکر/ تاجداران: پادشاهان/ خراب: مست و ناهوشيار/ باده ي لعل: مقصود لبان سرخ و لعل گون معشوق است."
      },
      {
        "text": "تو را صبا و مرا آبِ دیده شد غَمّاز / و گر نه عاشق و معشوق رازدارانند",
        "explanation": "معنی بیت: باد بهاری پیام تو را فاش کرد و اشک با نمّامی سر عشق مرا آشکار نمود و اگر چنین نبود عاشق و معشوق راز محبت را همواره پوشیده میداشتند.\n\nمعنی واژگان: صبا: بادي که از طرف شمال و مشرق مي وزد و پيام آور عاشقان و ياران است/ آب ديده: اشک/ غمّاز: سخن چين، رسواکننده/ رازدار: سِرّنگهدار."
      },
      {
        "text": "ز زیرِ زلفِ دوتا چون گذر کُنی بِنْگر / که از یَمین و یَسارت چه سوگوارانند",
        "explanation": "معنی بیت: چون خرامان بروی، از زیر گیسوی خم اندر خم نظر کن تا بدانی که در راست و چپ تو عاشقان به سوک نشسته و مصیبت زده بسیارند.\n\nمعنی واژگان: دوتا: خميده، خم اندر خم، صفت گيسويي که بافته شده باشد و از دو طرف سر معشوق آويخته باشد/ يمين: طرف راست/ يسار: طرف چپ/ سوکواران: عاشقان دل شکسته و عزادار در مرگ عشق خويش."
      },
      {
        "text": "گذار کن چو صبا بر بنفشه زار و ببین / که از تَطاوُلِ زلفت چه بی‌قرارانند",
        "explanation": "معنی بیت: مانند نسیم بهاری بر بنفشه ها گذر کن و بنگر که از دراز دستی زلف پیچان تو آنها سخت بیتاب و قرارند.\n\nمعنی واژگان: گذار کن: عبور کن/ بنفشه: گل قديمي (نه بنفشه هاي کنوني) است که معمولاً گيسوي معشوق را به آن و آن را به گيسوي معشوق تشبيه مي کنند/ تطاول: درازدستي و جور و ستم/ بيقرار: سرگشته و سرگردان (بيقراري بنفشه به خاطر برتري زلف معشوق است و نيز باد صبا وقتي بر بنفشه زار بوزد همه جنبش و بيقراري مي کنند)"
      },
      {
        "text": "نصیبِ ماست بهشت ای خداشناس برو / که مُستَحَقِّ کرامت گناهکارانند",
        "explanation": "معنی بیت: ای که لاف خداشناسی میزنی و خدا را نشناخته ای ، بهشت موعود قسمت ما خواهد بود؛ از بر ما دور شو ، چه شایستۀ بخشش ایزدی گناهکارانند که به امید کرم و عفو خداوندی به درگاه ایزدی رو می آورند نه به غرور عبادت و خودپرستی.\n\nمعنی واژگان: نصيب: بهره، قسمت/ خداشناس: به تعريض يعني کسي که ادعاي خداشناسي دارد/ مستحق: سزاوار، شايسته/ کرامت: بخشش، بزرگواري، بخشايش."
      },
      {
        "text": "نه من بر آن گُلِ عارض غزل سُرایم و بس / که عَندَلیبِ تو از هر طرف هزارانند",
        "explanation": "معنی بیت: تنها من نيستم که عاشق چهره ي زيباي چو گلت هستم و به ياد آن غزل مي سرايم و شعر مي گويم، بلکه دل باختگان تو از هر طرف بسيارند.\n\nمحصول بيت ــ تنها من نيستم كه به روى آن عارض چون گل غزل مى\u200Cخوانم. بلكه از هر طرف هزاران عندليب دارى يعنى مداح تو فقط من نيستم بلكه مردم تمام عالم مداح تواند.\n\nمعنی واژگان: عندليب: بلبل/ هزار: علاوه بر عدد معروف به معني نوعي از بلبل است."
      },
      {
        "text": "تو دستگیر شو ای خضرِ پی خجسته که من / پیاده می‌روم و هَمرَهان سوارانند",
        "explanation": "معنی بیت:اي خضر مبارک قدم، مرا ياري کن، زيرا من در راه سلوک و عشق پياده مي روم و ناتوانم و ممکن است در اين راه از قافله جدا شوم و دور بيفتم، ولي دوستان و همراهان من سواراني تندرو هستند.\n\nمحصول بيت ــ اى خضر مبارك پى و مبارك راه «اى پيغمبر» تو معين و ياور من باش كه من پياده مى\u200Cروم و همراهانم همه سوارند. يعنى اى خضر در وصول به جانان به من كمك كن و يار و ياور باش كه من بى\u200Cتاب و توان و بى\u200Cزاد و مالم اما باقى عشاق همه صاحب اسباب و اثقال و كميت و اموالند. حاصل كلام سالكان با قدرت هستند كه از هر حيث به طريق وصال و ذريعه وصل مالكند.\n\nمعنی واژگان: دستگير شو: دستم را بگير، کمک کن/ خضر: پيغمبري از بني اسرائيل که گويند آب حيات را نوشيده است و زندگي جاويد دارد و هر جا قدم مي گذارد، آنجا سرسبز مي شود، و معجزه ي ديگر او «طيّ الارض» است يعني در يک لحظه مسافت بسيار بعيدي را طي مي کند و مصراع دوم بيت به همين معجزه مربوط است/ پي خجسته: مبارک قدم."
      },
      {
        "text": "بیا به میکده و چهره ارغوانی کن / مرو به صومعه کآنجا سیاه کارانند",
        "explanation": "معنی بیت: به میخانه بشتاب و با نوشیدن می رخساره را گلگون کن ، به دیر عابد مرو که جای سیه نامگان دامن آلوده است.\n\nمعنی واژگان: ارغواني: گلگون، به رنگ ارغوان/صومعه: عبادتگاه زاهدان و صوفيان، خانقاه صوفيان ريايي/ سياهکار: فاسق و گناهکار، فريبکار (سياه کننده «معنوي» ديگران)."
      },
      {
        "text": "خلاصِ حافظ از آن زلفِ تابدار مباد / که بستگانِ کمندِ تو رستگارانند",
        "explanation": "معنی بیت: اسیر بودن در بند عشق تو عین رهایی و نجات است ، بستگان کمند تو مسند الیه ، رستگاران مسند و اند رابطه ، گاه برای مزید تأکید مسند را با مسند الیه از لحاظ جمع مطابقه میدادند.\n\nمعنی واژگان: خلاص: رهايي/ تابدار: پرپيچ و تاب/ کمند: مقصود بند عشق است/ رستگار: خوشبخت، نجات يافته."
      }
    ]
  },
  {
    "title": "غزل شماره ۱۹۶ حافظ",
    "verses": [
      {
        "text": "آنان که خاک را به نظر کیمیا کنند / آیا بُوَد که گوشهٔ چشمی به ما کنند",
        "explanation": "معنی بیت: کسانی که با اکسیر نگاه خود خاک تیره را زر توانند کرد ، آیا تواند بود که با گوشۀ چشمی به عنایت به ما بنگرند ؛ گویا حافظ در این غزل تعریض گونه ای به این غزل از شاه نعمت الله ولی دارد:\n\nما خاک راه را به نظر کیمیا کنیم\n\nصد درد را به گوشۀ چشمی دوا کنیم\n\nمعنی واژگان: نظر: نگاه/ کيميا: اکسير، ماده اي که در پي آن بوده اند که آن را به دست آورند و به مس بزنند تا طلا شود و البته هرگز به آن نرسيده اند، اما در اين ميانه به داروها و مواد شيميايي مفيدي رسيده اند که کمتر از کيميا نيست (اين کلمه معرب کلمه ي يوناني خيميا با شيمياست)/ بود: ممکن است/ اين بيت با نيشخند و کنايه و استهزا در جواب اين بيت شاه نعمت الله ولي از صوفيان معاصر حافظ است (وفات ۸۳۰ هجري قمري) که گفته است: ما خاک راه را به نظر کيميا کنيم – صد درد را به گوشه ي چشمي دوا کنيم/ بعضي تصور مي کنند که «کيميا» در اين بيت به معني طلاست و کيميا کردن به معني «طلا کردن» اما خود کيميا برتر از طلاست و مايه ي تبديل جنس اسفل به جنس اعلي است"
      },
      {
        "text": "دَردَم نهفته بِه ز طبیبانِ مدعی / باشد که از خزانهٔ غیبم دوا کنند",
        "explanation": "معنی بیت: بیماری من از این پزشک نمایان پنهان بماند بهترست ، امید آن دارم که از گنجینۀ غیب دارویی به من دهند و درمانم کنند .\n\nمعنی واژگان: نهفته: پنهان/ به: بهتر است/ مدعي: ادعا کننده اما بدون عمل يا ناتوان از عمل/ خزانه: مخزن، اشاره است به اين که در زمان قديم داروهاي گرانبها و کمياب را در خزانه هاي پادشاهان و نگهداري مي کرده اند/ غيب: پنهاني، پنهان، مربوط به عالم مجرّدات/اين بيت هم اشاره اي است به مصراع دوم بيت شاه نعمت الله ولي: صد درد را به گوشه چشمي دوا کنيم و هم اشاره است به اين ابيات از او: گر طبيبي طلب کند بيمار – ما طبيب حبيب داناييم/ نعمت الله اگر کسي جويد – گو بيا سوي ما که آن ماييم"
      },
      {
        "text": "معشوق چون نقاب ز رخ درنمی‌کشد / هر کس حکایتی به تَصوّر چرا کنند؟",
        "explanation": "معنی بیت: چون محبوب ازلی در حجاب کبریا و جلال خود پنهان است ، هرکس به گمان خود نباید صورتی ازو بسازد که این صورت مصنوع ذهن و تصور سازنده است نه نمودار جمال حق ، در ضمن تلمیحی دارد به گفتار حضرت علی (ع) دربارۀ تصور مردم از وجود خداوند که میفرماید «کلما میزتموه باوهامکم فی ادق معانیه فهو مصنوع منکم مردود الیکم»(هر چه را به گمان خود در باریکترین معانی مشخص کنید ، ساختۀ ذهن شماست و درست نیست و به شما بازگردانده می شود)\n\nمعنی واژگان: معشوق: در اينجا مقصود معشوق حقيقي يعني ذات خداوندي و گوهر مقصود است/ نقاب: روبنده، مانع، آنچه مانع ديدن باشد/ درکشيدن: برطرف کردن، پس زدن/ تصوّر: خيال، خيال خام، حدس."
      },
      {
        "text": "چون حُسنِ عاقبت نه به رندی و زاهدیست / آن بِه که کارِ خود به عنایت رها کنند",
        "explanation": "معنی بیت: فرجام نیک را به غرور پارسایی و لاف وارستگی نتوان یافت ، خوبست که آدمی کار و کوشش خود را به عنایت و لطف ایزدی واگذارد و توفیق از حق بجوید ، حافظ در غزل دیگر فرماید:\n\nکار خود گر به کرم بازگذاری حافظ\n\nای بسا عیش که با بخت خداداده کنی .\n\nمعنی واژگان: چون: به علت اين که، وقتي که/ حسن عاقبت: به خير بودن سرانجام آدمي (مقصود سرانجام آن جهاني است)/ رندي: ظاهري بد و باطني نيکو داشتن و استفاده از لحظات عمر در راه رسيدن به حق/ زاهدي: زهد و پرهيزگاري/ عنايت: توجه توأم با مصلحت بيني خدا/ در اين بيت رگه هاي جبر را مشاهده مي کنيد."
      },
      {
        "text": "بی معرفت مباش که در من یزیدِ عشق / اهلِ نظر معامله با آشنا کنند",
        "explanation": "معنی بیت: از نقد شناخت حق تهیدست مباش که در حراج عشق صاحبنظران با اهل معرفت که در بازار جهان دل پاک دارند ، داد و ستد می کنند ؛ نظامی گوید:\n\nکند هر جنس با همجنس پرواز\n\nکبوتر با کبوتر باز با باز\n\nمعنی واژگان: معرفت: آشنا بودن با درگاه معشوق حقيقي/ من يزيد: جايي که حراج مي کنند، حراجگاه/ اهل نظر: شناسندگان بصير و آگاه/ معامله: خريد و فروش، بيع و شري."
      },
      {
        "text": "حالی درونِ پرده بسی فتنه می‌رود / تا آن زمان که پرده برافتد چه‌ها کنند",
        "explanation": "معنی بیت: اکنون زیر پرده به دست اینان فسادها به پا می شود ، نمی دانیم که آنگاه که از کار زشت آنان پرده به کنار رود و رسوا شوند، چه عذری خواهند تراشید.\n\nمعنی واژگان: حالي: اکنون/ پرده: مقصود پرده ي پنهاني ريا و سُمعه است/ تا آن زمان: بايد تا آن وقت صبر کرد و منتظر ماند/ پرده برافتادن: رازها برملا شدن."
      },
      {
        "text": "گر سنگ از این حدیث بنالد عجب مدار / صاحبدلان حکایتِ دل خوش ادا کنند",
        "explanation": "معنی بیت: اگر دل سنگین سنگ از سخن عشق به ناله آید ، شگفت مکن ، چه اهل دل قصه جانسوز عشق را نیک اثر بخش بیان توانند کرد.\n\nمعنی واژگان: حديث: مقصود ماجراي عشق و شيفتگي است/ ناليدن سنگ: نشانه ي سختي و مشکلات است/ صاحبدل: عارف عاشق و دريادل/ خوش: شيرين و دلپذير/ ادا کردن: بيان کردن."
      },
      {
        "text": "مِی خور که صد گناه ز اغیار در حجاب / بهتر ز طاعتی که به روی و ریا کنند",
        "explanation": "معنی بیت: عبادت ریایی چنان بی ارزش است که صد گناه پنهان از دیدۀ دیگران کردن برآن رجحان دارد ، سعدی گوید:\n\nگناه کردن پنهان به از عبادت فاش\n\nاگر خدای پرستی، هوا پرست مباش\n\nمعنی واژگان: صد: نشانه ي کثرت است/ اغيار: جمع غير، بيگانگان/ در حجاب: پنهان/ روي و ريا: آشکارا و توأم با خودنمايي"
      },
      {
        "text": "پیراهنی که آید از او بویِ یوسفم / ترسم برادران غَیورش قَبا کنند",
        "explanation": "معنی بیت: یقین دارم که آن پیراهن که از و بوی یوسف خویش را توانم شنود ، به دست برادران رشک برنده اش پاره خواهد شد تا مایۀ روشنی چشم من نشود؛ برای توضیح بیشتر نگاه کنید به داستان حضرت یوسف در قرآن مجید به ویژه آیة ۹۳ سورة یوسف (۱۲)«اذهبوا بقمیصی هذا فالقوه علی وجه ابی یأت بصیراً»(این پیراهن مرا ببرید و بر رخسار پدرم افکنید تا باز بینا گردد»\n\nمعنی واژگان: پيراهن يوسف: نشانه ي لطف از سوي معشوق است/ برادران غيور: برادران حسود، نشانه اي از رقيبان/ قباکردن: پاره کردن جامه، نشانه ي تلخ و زهرآگين کردن لطف معشوق/ برادران يوسف وقتي به مصر رفتند و ماجراي کوري پدر را براي يوسف گفتند، يوسف پيراهن خود را همراه آنان براي پدر فرستاد و از ميان راه، باد بوي پيراهن يوسف را به مشام يعقوب رسانيد و يعقوب افتان و خيزان خود را به فرزندان خود رسانيد و وقتي پيراهن يوسف را به چهره اش انداختند بينا شد، يعقوب از آن رو افتان و خيزان به پيشباز پيراهن يوسف رفت که يک بار ديگر هم برادران او پيراهن يوسف را پاره و خون آلود به نزد او آورده بودند که گرگ او را دريده است."
      },
      {
        "text": "بگذر به کویِ میکده تا زُمرِهٔ حضور / اوقاتِ خود ز بهر تو صرفِ دعا کنند",
        "explanation": "معنی بیت: به کوی میخانه بشتاب تا گروهی که حضور قلب و جمعیت خاطر دارند ، وقت خود را در کار دعا به دولت حسن تو صرف کنند .\n\nمعنی واژگان: زمره: گروه، جماعت/ حضور: جمع حاضر، حاضران/ زمره ي حضور: جماعت حاضر/دعا آن هم در ميکده قابل توجه است"
      },
      {
        "text": "پنهان ز حاسدان به خودم خوان که مُنعِمان / خیرِ نهان برایِ رضایِ خدا کنند",
        "explanation": "معنی بیت: پوشیده از حسودان مرا به نزد خود فرا خوان چه توانگران جوانمرد نیکی رسانی پنهانی را برای خشنودی خداوندکنند .\n\nمعنی واژگان:حاسد: حسود، رشک برنده/ به خودم: مرا به سوي خود/ منعم: بخشنده/ خير نهان: کار خوب که به طور پنهاني انجام دهند."
      },
      {
        "text": "حافظ دوامِ وصل میسر نمی‌شود / شاهان کم التفات به حالِ گدا کنند",
        "explanation": "معنی بیت: اي حافظ، زمان وصل و ديدار معشوق دايمي نيست، زيرا که شاهان کمتر به گدايان توجّه و عنايت مي کنند؛ يعني اصلاً عنايتي نمي کنند.\n\nمحصول بيت ــ اى حافظ وصل دايم مسر نمى\u200Cشود. بلى شاهان به گدايان التفات نمى\u200Cكنند و كم توجه دارند. يعنى دوام وصال بستگى دارد به التفات شاه يعنى جانان، پس اگر از جانان التفاتى نشود دوام وصل هم ميسر نمى\u200Cشود.\n\nمعنی واژگان: دوام: استمرار/ وصل: رسيدن به يار، وصال/ التفات: توجّه."
      }
    ]
  },
  {
    "title": "غزل شماره ۱۹۷ حافظ",
    "verses": [
      {
        "text": "شاهدان گر دلبری زین سان کنند / زاهدان را رخنه در ایمان کنند",
        "explanation": "معنی بیت: اگر معشوقان زيبارو به همين شيوه به دلبري و عشوه گري بپردازند، در ايمان و اعتقاد زاهدان شکاف ايجاد مي کنند و ايمانشان را سست مي نمايند.\n\nمحصول بيت ــ اگر محبوبان شيوه و دلبرى را اين\u200Cگونه كنند يعنى به اين نحو كه فعلا مى\u200Cكنند و ما شاهد دلبرى و دلفريبى آنها هستيم. حتمآ به ايمان زاهدان رخنه وارد مى\u200Cكنند. يعنى به دين و ايمانشان خلل و ضرر مى\u200Cرسانند. ماحصل، تمام زاهدان و عباد عاشق گشته و رسواى عالم مى\u200Cشوند.\n\nمعنی واژگان: شاهد: زيباروي خوش اندام/ دلبري: دل ربايي، جلوه گري/ زين سان: بدين گونه، به اين طريق/ رخنه: خلل و سستي."
      },
      {
        "text": "هر کجا آن شاخِ نرگس بِشْکُفَد / گُلرُخانَش دیده نرگس دان کنند",
        "explanation": "معنی بیت: آن زیبای نرگس مانند هر جا تبسمی کند ، گل چهرگان او را بر چشم خود جای دهند .\n\nمعنی واژگان: شاخ نرگس: زيبارويي که چشمانش به زيبايي گل نرگس است/ بشکفد: شکفته شود، حضور پيدا کند، جلوه گر شود/ گلرخان: زيبارويان گل چهره/ نرگسدان: جاي گل نرگس، گلدان گل نرگس، در مفهوم آن که او را بر سر چشم جا مي دهند."
      },
      {
        "text": "ای جوانِ سَروقَد، گویی بِبَر / پیش از آن کز قامتت چوگان کنند",
        "explanation": "معنی بیت: ای تازه جوان سهی قامت ، گوی سعادتی از میدان هستی بربای ، از آن پیش که بالای راست تو چوگان وار خمیده شود و از تو کاری نیاید ؛ سعدی گوید:\n\nای که دستت می رسد کاری بکن\n\nپیش از آن کز تو نیاید، هیچ کار\n\nمعنی واژگان: سروقد: بلندقامت، راست قامت/ گويي ببر: ثمري ببر، نتيجه اي برگير/ از قامتت چوگان کنند: قد تو مانند چوگان خميده شود."
      },
      {
        "text": "عاشقان را بر سرِ خود حُکم نیست / هر چه فرمانِ تو باشد آن کنند",
        "explanation": "معنی بیت: بیدلان جان افشان را بر سر و جان خویش فرمانروایی نباشد ، هر چه حکم تو باشد ، همان را به جای آورند.\n\nمعنی واژگان: حکم: فرمان و حکومت/ بر سر خود: نسبت به خويش."
      },
      {
        "text": "پیشِ چشمم کمتر است از قطره‌ای / این حکایت‌ها که از طوفان کنند",
        "explanation": "معنی بیت: داستانهایی که از طوفان نوح می گویند در جنب سیل سرشک من از یک قطره ناچیزتر به شمار آید."
      },
      {
        "text": "یارِ ما چون گیرد آغازِ سَماع / قُدسیان بر عرش دَستْ افشان کنند",
        "explanation": "معنی بیت: چون یار ما به سماع پردازد و به دست افشانی و پای کوبی برخیزد ، فرشتگان جهان پاک در عرش یا تختگاه آسمان به موافقت او سماع کنند و به وجد آیند .\n\nمعنی واژگان: چون: وقتي که/آغاز گيرد: شروع مي کند به/ سماع: رقص و آواز/ قدسيان: فرشتگان/ عرش: فلک اعلي که بارگاه تجلي نور حق است/ دست افشان کردن: رقص و نشاط و شادي کردن."
      },
      {
        "text": "مردمِ چشمم به خون آغشته شد / در کجا این ظلم بر انسان کنند؟",
        "explanation": "معنی بیت: مردمک دیده ام از بسیاری گریه غرقه در خون شد ، در کدام سرزمین این گونه ستم بر مردم روا دارند؟ استفهام مجازاً مفید نفی  معنی در هیچ سرزمینی این گونه ستم بر مردم روا نمی دارند.\n\nمعنی واژگان: مردم: مقصود مردمک چشم است که آن را «انسان العين» مي گويند و کلمه ي «انسان» در مصراع دوم به اين مناسبت است."
      },
      {
        "text": "خوش برآ با غصه ای دل کَاهلِ راز / عیشِ خوش در بوتهٔ هجران کنند",
        "explanation": "معنی بیت: دلا ، با اندوه جدایی خوش بساز که صاحبان اسرار و محرومان راز در آتش هجران که آن نیز خواست دوست است میسوزند و میسازند ، به گفتة مولوی:\n\nعاشقم بر قهرو بر لطفش بجد\n\nبلعجب من عاشق این هردو ضدمعنی واژگان: خوش برا: با خوشي و بهجت کنار بيا/ اهل راز: عاشقان حقيقي/ عيش خوش کردن: لذت بردن/ بوته: کوزه ي (زرگران)."
      },
      {
        "text": "سر مکش حافظ ز آهِ نیمْ شب / تا چو صبحت، آینه رخشان کنند",
        "explanation": "معنی بیت: ای حافظ، از آه و ناله سحری روی مگردان تا چون صبح آینۀ دلت رخشنده و تابناک شود.\n\nمعنی واژگان: سرکشيدن: منصرف شدن/ رخشان: درخشان، منور"
      }
    ]
  },
  {
    "title": "غزل شماره ۱۹۸ حافظ",
    "verses": [
      {
        "text": "گفتم کِی ام دهان و لبت کامران کنند؟ / گفتا به چشم هر چه تو گویی چُنان کنند",
        "explanation": "معنی بیت: از یار پرسیدم که لب و دهان تو چه زمان مرا به کام میرسانند؟یار پاسخ داد :فرمان تو بالای چشم ، من فرمان بردارم ، هر چه تو خواهی دهان و لبم نیز آن کنند.\n\nمعنی واژگان: کامران: به آرزو رسيده، خوشبخت/ به چشم: اطاعت مي شود (شبه جمله) ايهامي در اينجا هست که به چشم در معني اکتفا کردن به نگاه به لب و دهان معشوق باشد."
      },
      {
        "text": "گفتم خَراجِ مصر طلب می‌کند لبت / گفتا در این معامله کمتر زیان کنند",
        "explanation": "معنی بیت: به یار گفتم: به بهای یک بوسه لب تو باج و ساوملک مصر را می جوید ، یار پاسخ داد: در این سوداگری هیچ زیانی نیست.\n\nمعنی واژگان: حراج مصر: ماليات مصر، مالياتي که مصريان به خليفه مي پرداختند، که غالباً شکر و قند و نبات بوده است (قند مصري، نبات مصري – هر گياهي ز کشوري خيزد/ شکر از مصر و سعدي از شيراز)/ اين معامله: ماليات مصر را دادن و بوسه اي از لبان يار گرفتن."
      },
      {
        "text": "گفتم به نقطهٔ دهنت خود که بُرد راه؟ / گفت این حکایتیست که با نکته‌دان کنند",
        "explanation": "معنی بیت: پرسیدم به نقطۀ موهوم دهان تو که راه تواند جست؟ یار پاسخ داد: این داستانی است که با نکته سنج عشق در میان توان گذاشت نه با عقل ضعیف که از دریافت این مسأله ناتوان است .\n\nمعنی واژگان: خود: واقعاً/ که: چه کسي؟/ راه بردن: پي بردن، کشف کردن/ نکته دان: کسي که مطالب جزئي و لطف را درک مي کند و مي داند (اشاره است به نقطه ي دهن و ارتباط ميان نقطه و نکته)/ يعني نکته دانان مي توانند پي به اين نقطه ي کوچک ببرند."
      },
      {
        "text": "گفتم صَنم‌پَرست مشو با صَمَد نشین / گفتا به کویِ عشق هم این و هم آن کنند",
        "explanation": "معنی بیت: به یار گفتم : بت را عبادت مکن و با خدا باش. یار پاسخ داد که در کوی عشق ما را از بت\u00ADپرستی به خدا\u00ADپرستی می رسانند ، در ضمن تلمیحی دارد به آیة ۱۱۵ سورة بقره (۲)و لله المشرق والمغرب فاینما تولوا فثم وجه الله :خاور و  باختر از آن خداست ، پس به هر جا روی کنید به سوی حق روی آورده اید و آنجا ذات حق است .\n\nمعنی واژگان: صنم: بُت/ صمد: خداي بي نياز و پاینده، آن که در مهمات آهنگ به وی کنند/ اشاره است به تجسيد و تنزيه که در عالم عرفان و عشق حقيقي هر دو به يک جا، يعني جوار رحمت حق ختم مي شود."
      },
      {
        "text": "گفتم هوایِ میکده غم می‌بَرَد ز دل / گفتا خوش آن کَسان که دلی شادمان کنند",
        "explanation": "معنی بیت: به یار گفتم: هوای میخانه غم از دل میزداید یار پاسخ داد. خوشا به حال آنان که دل مردم را از اندوه میرهانند .\n\nمعنی واژگان: هوا: فضا، جوّ/ مي برد: مي زدايد، محو مي کند/ خوش: آفرين، خوشا به حال"
      },
      {
        "text": "گفتم شراب و خِرقه نه آیینِ مذهب است / گفت این عمل به مذهبِ پیرِ مغان کنند",
        "explanation": "معنی بیت: به یار گفتم: باده نوشی با پشمینه پوشی صوفیانه خلاف دین است و با هم جمع نیاید. یار پاسخ داد: این دو کار را به آئین پیر میکده با هم توان کرد.\n\nمعنی واژگان:خرقه: لباس زهد و تقوي و تصوف که نشانه ي اجتناب از محرمات است/ آيين: روش/ مذهب: دين، مخصوصاً اشاره است به دين اسلام (البته مذهب در اصطلاح بخشي از پيروان يک دين را در بر مي گيرد)/ پير مغان: مرشد و راهنماي حقيقي صوفيان راستين، صاحب ميخانه، بزرگ ميکده."
      },
      {
        "text": "گفتم ز لَعلِ نوش‌ْلبان پیر را چه سود؟ / گفتا به بوسهٔ شِکَرینَش جوان کنند",
        "explanation": "معنی بیت: گفتم: پير از لبان سرخ معشوقان شيرين لب چه بهره اي مي برد؟ گفت: با يک بوسه ي شيرين، او را جوان و زنده مي کنند.\n\nگرچه پيرم، تو شبي تنگ در آغوشم کَش\n\nتا سحرگه ز کنارِ تو جوان برخيزم\n\n(غزل ۶ / ۳۳۶)\n\nمحصول بيت ــ گفتم از لعل نوش لبان پير را چه فايده حاصل است. جواب داد به بوسه\u200Cهاى شكرى جوانش مى\u200Cكنند يعنى شراب لبشان را به پير مى\u200Cمكانند و تازه جوانش مى\u200Cكنند.\n\nمعنی واژگان: نوش لب: شيرين لب/ را: براي/ شکرين: شيرين"
      },
      {
        "text": "گفتم که خواجه کِی به سرِ حجله می‌رود؟ / گفت آن زمان که مشتری و مَه قِران کنند",
        "explanation": "معنی بیت: گفتم که خواجه چه وقت برای زفاف میرود؟ پاسخ داد آنگاه که دو اختر سعد یعنی مشتری و ماه قرین یکدیگر شوند ، حافظ ظاهراً در اینجا اشاره به ازدواج ممدوح خود کرده است که احتمال دارد خواجه قوام الدین باشد ، نیز نگاه کنید به غزل۱۱ بیت۱۰\n\nمعنی واژگان: خواجه: وزير، که سودي حدس مي زند خواجه قوام الدين حسن باشد/ حجله: اتاق مزيّني که عروس و داماد در اولين شب زندگي مشترکشان در آنجا به سر مي برند و پيوند زناشويي مي بندند/ مشتري: سياره اي که آن را سعد اکبر مي گويند و نشانه ي خوشبختي است و به فارسي به آن برجيس مي گويند، اشاره است به داماد/ مه: مخفف ماه، اشاره است به عروس/ قران کردن: وقتي است که دو سياره در يک برج به يک درجه برسند"
      },
      {
        "text": "گفتم دعایِ دولت او وِردِ حافظ است / گفت این دعا ملایکِ هفت آسمان کنند",
        "explanation": "معنی بیت: گفتم: حافظ پيوسته براي پايداري و بقاي دولت و حکومت او دعا مي کند. گفت: اين دعا را فرشتگان هفت آسمان نيز مي کنند.\n\nمحصول بيت ــ گفتم كه ورد زبان حافظ دعا كردن به دولت تو است. گفت كه اين دعا را ملايك هفت آسمان هم مى\u200Cكنند. يعنى فقط حافظ نيست كه به من دعا مى\u200Cكند بلكه ملايك و ارواح قدس هم كارشان به من دعا كردن است.\n\nمعنی واژگان: ورد: دعايي که زير لب مي خوانند و مداومت دارد/ ملايک: جمع مليکه، فرشتگان."
      }
    ]
  },
  {
    "title": "غزل شماره ۱۹۹ حافظ",
    "verses": [
      {
        "text": "واعظان کاین جلوه در محراب و منبر می‌کنند / چون به خلوت می‌روند آن کارِ دیگر می‌کنند!",
        "explanation": "معنی بیت: نصیحتگویان ریاکار که در محراب مسجد و بر کرسی وعظ در جامۀ پارسایی و تقوی نمایان می شوند ، همین که در خلوت قدم نهند به آن کار دیگر (به کنایه کارهای خلاف شرع) می پردازند.\n\nمعنی واژگان: واعظ: پنددهنده، وعظ کننده، مقصود امر به معروف و ناهي از منکر است که بر سر منبر مي رود و مردم را هدايت مي کند/ جلوه کردن: نمايش دادن و تظاهر کردن/ کار ديگر: کاري برخلاف گفته هاي ظاهري واعظان."
      },
      {
        "text": "مشکلی دارم، زِ دانشمندِ مجلس بازپرس / توبه‌فرمایان، چرا خود توبه کم‌تر می‌کنند؟",
        "explanation": "معنی بیت: مسأله دشواری مراست ، حل آن را از فقیهی که در مجلس است، بجوی ، مشکلم این است :آنانکه به تو به و بازگشت به درگاه حق فرمان می دهند از چیست که خود از ناشایست توبه نمی کنند ؛ ظاهراً حافظ تلمیحی به آیة ۴۴ سورة بقره(۲) کرده است : أتأمرون الناسّ بالبر و تنسون انفسکم(آیا مردم را به نیکی فرمان می دهید و خویشتن را را فراموش می کنید ).\n\nمعنی واژگان: مشکل: مسأله ي داراي اشکال و ترديد/ دانشمند: فقيه، کسي که از مسائل شرعي آگاهي دارد/ توبه فرمايان: آنان که به مردم توصيه مي کنند که از اعمال بد خود توبه کنند."
      },
      {
        "text": "گوییا باور نمی‌دارند روزِ داوری / کاین همه قَلب و دَغَل در کارِ داور می‌کنند",
        "explanation": "معنی بیت: این واعظان همانا به روز جزا یقین ندارند که این همه نادرستی و ناراستی در کار آفریدگار دادگر میورزند.\n\nمعنی واژگان: گوييا: گويا، مثل اين که، چنان مي نمايد که/ باور نمي دارند: اعتقا ندارند/ روز داوري: روز حساب، روز قيامت/ قلب: تقلّب/ دغل: مکر و حيله، تباهي، فساد/ داور: قاضي، خداوند (قاضي روز حساب)"
      },
      {
        "text": "یا رب این نُودولَتان را با خَرِ خودْشان نشان / کاین همه ناز از غلامِ تُرک و اَسْتَر می‌کنند",
        "explanation": "معنی بیت: پروردگارا ، این نو کیسه ها را بر خر خود سوار کن (به کنایه یعنی برجای خود بنشان)تا حد خویش بشناسد ، چه همه ناز و تکبر آنان به داشتن بردۀ ترک و مرکب راهوار است.\n\nمعنی واژگان: نودولت: تازه به دوران رسيده/ با خر خودشان نشان: بر خر خودشان بنشان، به حالت سابقشان برگردان/ ناز کردن: افتخار کردن/غلام ترک: پرده و بنده اي که از نژاد ترک باشد/ استر: قاطر."
      },
      {
        "text": "ای گدای خانِقَه، بَرْجَه که در دِیرِ مُغان / می‌دهند آبی که دل‌ها را توانگر می‌کنند",
        "explanation": "معنی بیت: ای صوفی تهیدست خانقاه ، از شادی به هوا بپر که در مجلس عارفان با آب نوش معرفت دلها را غنای طبع بخشند و بی نیاز سازند.\n\nمعنی واژگان: گداي خانقه: سالک، پرسشگر و سائلي که براي کسب فيض و فتوح و رستگاري به در خانقاه آمده است/ خانقاه: جايگاه صوفيان و زاهدان (در اينجا با ديدي منفي)/ برجه: برخيز/ دير مغان: ميخانه، ميکده/ آب: شراب."
      },
      {
        "text": "حُسنِ بی‌پایان او، چندان که عاشق می‌کُشد / زمرهٔ دیگر به عشق از غیب سَر بَر می‌کنند",
        "explanation": "معنی بیت: هر چند جمال ازلی و ابدی محبوب عاشقان را به تیغ ناز میکشد ؛ باز گروهی دیگر برای مهرورزی و جانبازی از پس پردۀ غیب رخ می نماید ؛ سنایی گوید:\n\nسر برآر از گلشن توحید تا در کوی دوست\n\nکشتگان زنده یابی انجمن در انجمن\n\nمعنی واژگان: حسن بي پايان: زيبايي بي نهايت/ چندان که: هر قدر که، هر اندازه که/ زمره: دسته، گروه/ به عشق: از جهت عشق و شيدايي/ از غيب: از پشت پرده ي نهان/ سر بر مي کنند: سربلند مي کنند، پيدا مي شوند."
      },
      {
        "text": "بر درِ می‌خانهٔ عشق ای مَلَک، تسبیح گوی / کاَندر آن جا، طینَتِ آدم مُخَمَّر می‌کنند",
        "explanation": "معنی بیت: ای فرشته بر در میکدۀ محبت و معرفت خدای را به پاکی یاد کن ، چه در این جایگاه مقدس نهاد آدمیزاد را با بادۀ عشق سرشته می سازند\n\n اشاره اي است به بيت ديگر حافظ: دوش ديدم که ملائک …\n\nمعنی واژگان: ميخانه ي عشق: ميکده اي که در آنجا شراب عشق مي پيمايند/ ملک: فرشته/ تسبيح گفتن: ذکر خدا را گفتن/ طينت: سرشت/ آدم: حضرت آدم عليه السلام، پدر بشر/ مخمّر کردن: سرشتن، خمير کردن"
      },
      {
        "text": "صبح‌دم از عرش می‌آمد خروشی، عقل گفت / «قُدسیان گویی که شعرِ حافظ از بَر می‌کنند»",
        "explanation": "معنی بیت: بامدادان بانگی رسا از تختگاه آسمان شنیده شد. خرد گفت : همانا این بانگ آوای پاکان عالم بالاست که نظم حافظ را تکرار می کنند و به خاطر می سپارند.\n\nمعنی واژگان: صبحدم: بامدادان/عرش: چرخ برين، عالم بالا، حضرت حق/ قدسيان: فرشتگان و نزديکان به درگاه حق/ از بر کردن: حفظ کردن."
      }
    ]
  },
  {
    "title": "غزل شماره ۲۰۰ حافظ",
    "verses": [
      {
        "text": "دانی که چنگ و عود چه تَقریر می‌کنند؟ / پنهان خورید باده که تَعزیر می‌کنند",
        "explanation": "معنی بیت: آیا در می یابی که چنگ و عود چه بیان می کنند؟می\u00ADگویند: شراب در نهان بنوشید،چه نهی کنندگان ازمنکر باده گساران را به ضرب تازیانه ادب می کنند.\n\nمعنی واژگان: چنگ: نوعي ساز است که داراي تارهاي بلند زيادي است/ عود: نام سازي است که به آن رود يا بربط هم مي گويند/ تقرير کردن: بيان کردن/ باده: شراب/ تعزير: تأديب کردن شرعي، ادب کردن شرعي که پايين تر از حد زدن شرعي است  / اين غزل از غزلهايي است که در دوره ي تسلط و فرمانروايي امير مبارزالدين پادشاه متعصب و رياکار مظفري سروده شده است/ قابل توجه است که نصيحتگر در اين بيت چنگ است و عود!/ پنهان خوردن باده نيز نشانه ي تسلط رياکاري در آن دوران است."
      },
      {
        "text": "ناموسِ عشق و رونقِ عُشّاق می‌بَرند / عیبِ جوان و سرزنشِ پیر می‌کنند",
        "explanation": "معنی بیت: این زهدفروشان ریاکارشرف عشق و آبروی عاشقان را از میان می\u00ADبرند و به خرده گیری و عیب جوئی از جوان و پیر می پردازند.\n\nمعنی واژگان: ناموس: عزت و احترام و آبرو/ رونق: آبرو، جلوه و جلا/ عشّاق: عاشقان/ عيب کردن: عيبجويي کردن، ايراد گرفتن/ سرزنش کردن: ايراد گرفتن."
      },
      {
        "text": "جز قلبِ تیره هیچ نشد حاصل و هنوز / باطل در این خیال که اِکسیر می‌کنند",
        "explanation": "معنی بیت: ازصنعت ریاکاران چیزی جزدرم سیاه ناسره به دست نیامد،ولی اهل باطل یا باطل پرستان هنوز دراین خیال خامندکه کیمیاگری می\u00ADدانند و مس وجود ناقص را زرتوانندکرد و به کمال توانند رساند.\n\nمعنی واژگان: قلب تيره: يکي به معني سکه ي تقلبي است که به جهت تقلبي بودنش سياه و تيره شده است و ديگري به معني دل سياه و تيره از زيادي غصه و اندوه و يا کثرت گناه و بيزاري از دين توأم با تعصب و خشک انديشي/ حاصل: دست آورد/ باطل: از روي فکر نادرست/ اکسير کردن: کيميا کردن، مس را تبديل به طلا کردن، هر چيز و هر جريان بد و ناروا را به نيکو و روا تبديل کردن، تبديل کردن بد به خوب."
      },
      {
        "text": "گویند رمزِ عشق مگویید و مشنوید / مشکل حکایتیست که تَقریر می‌کنند",
        "explanation": "معنی بیت: مي گويند از سرّ عشق سخن نگوييد و نشنويد. داستان مشکلي است که بيان مي کنند؛ يعني چنين کاري محال است و نمي توان از عشق سخن نگفت.\n\nمحصول بيت ــ مى\u200Cگويند كه از سر عشق و رمز محبت نه صحبت بكنيد و نه بشنويد و نه گوش به شنيدن آن فرا دهيد. خواجه مى\u200Cفرمايد: اين حكايت مشكل است يعنى صحبت رمز عشق و محبت را نكردن و آن را نشنيدن بسيار قصه مشكل است. زيراكه روح و جسم ما با عشق نشو و نما يافته است، يعنى سر و كار داشتن عشق و محبت غذاى روح ماست و بدون آن زندگى حتى يك نفس ممكن نيست.\n\nمعنی واژگان: رمز: راز، معني باطني و حقيقي/ مشکل حکايتي: دستوري سخت و ناشدني/ تقرير کردن: بيان کردن، قرار گذاشتن."
      },
      {
        "text": "ما از برونِ در شده مغرورِ صد فریب / تا خود درونِ پرده چه تدبیر می‌کنند",
        "explanation": "معنی بیت: ما از بیرون در به صدگونه مکر نفس فریفته شده\u00ADایم و خود نمی دانیم که کارفرمایان قضا و قدر در اندرون این سراپرده چگونه دربارۀ کارها می اندیشند و چه می\u00ADکنند.\n\nمعنی واژگان: مغرور: فريب خورده، گول خورده/ صد فريب: فريبهاي زياد/ خود: واقعاً/ درون پرده: پشت پرده/ تدبير کردن: فکر و کار کردن، انديشه و عمل کردن"
      },
      {
        "text": "تشویشِ وقتِ پیرِ مغان می‌دهند باز / این سالِکان نگر که چه با پیر می‌کنند",
        "explanation": "معنی بیت: این راهروان ادب نیاموخته وقت عزیز پیر عارف را شوریده می دارند،ببین که با شیخ و راهنمای خود چه رفتار نادرستی می نمایند.\n\nمعنی واژگان: تشويش دادن: پريشان کردن/وقت: حالت خوش، وارد نيکوي غيبي/ پير مغان: مرشد و مراد، گرداننده ي ميخانه ي عشق/ سالکان: روندگان راه طريقت، پويندگان طريق تصوف."
      },
      {
        "text": "صد مُلکِ دل به نیم نظر می‌توان خرید / خوبان در این معامله تقصیر می‌کنند",
        "explanation": "معنی بیت: صدکشور دل را به نیم نگاه می توان خریداری کرد، زیبایان دراین سوداگری و دادوستدکوتاهی می کنند که نظری به لطف جانب دل ها نمی افکنند.\n\nمعنی واژگان: صد: نشانه ي کثرت و زيادي است/ نيم: نشانه ي قلّت و کمي است/ خوبان: زيبارويان/ معامله: خريد و فروش، کار، عمل/ تقصير: کوتاهي"
      },
      {
        "text": "قومی به جِدّ و جهد نهادند وصلِ دوست / قومی دگر حواله به تقدیر می‌کنند",
        "explanation": "معنی بیت: یک گروه وصال یار را به سعی و کوشش عاشق وابسته دانستند و گروهی دیگر این کار را به تقدیر واگذاشتند.\n\nمعنی واژگان: قومي: گروهي/ جدّ و جهد: کوشش/ وصل دوست: رسيدن به معشوق/ حواله کردن: مربوط دانستن، ارتباط دادن/ تقدير: سرنوشت."
      },
      {
        "text": "فِی‌الجُمله اعتماد مکُن بر ثباتِ دهر / کـ‌این کارخانه‌ایست که تغییر می‌کنند",
        "explanation": "معنی بیت: باری برثابت ماندن اوضاع روزگار تکیه مکن،چه این جهان کارگاهی است که کارگزاران  قضا تغییر و دگرگونی را در آن می سازند یعنی حاصل کارخانۀ جهان دگرشدن و بریک قرار نماندن و عدم ثبات است که گفته اند (العالم متغیر).\n\nمعنی واژگان: في الجمله: باري، خلاصه/ اعتماد کردن: اطمينان کردن/ ثبات: پايداري، يکنواختي/دهر: روزگار/ کارخانه: دنيا، محل کار و کوشش/ تغيير مي کنند: تغيير مي دهند."
      },
      {
        "text": "مِی خور که شیخ و حافظ و مفتی و محتسب / چون نیک بنگری همه تزویر می‌کنند",
        "explanation": "معنی بیت: بادۀ معرفت بنوش و دل را صفا و روشنی بخش که چون درست بیندیشی حافظ و فقیه و فتوی دهنده و بازدارنده از منکر همه دروغ می گویند و نیرنگ می\u00ADکنند؛ شاید از محتسب بتعریض امیر مبارزالدین محمد مقصود باشد.\n\nمعنی واژگان: مي خور: شراب بنوش و خوش باش و ملاحظه هيچ کس را مکن/ شيخ: مظهر تبيين احکام شرعي/ حافظ: در اينجا شايد اشاره اي باشد به حافظ قرآن که يکي از وجوه تسميه ي حافظ است/ مفتي: فتوي دهنده، مجتهد/ محتسب: آمر و ناهي امور شرعي، اشاره است به پادشاه که امير مبارزالدين باشد/ تزوير کردن: رياکاري کردن، مزوّر بودن"
      }
    ]
  },
  {
    "title": "غزل شماره ۲۰۱ حافظ",
    "verses": [
      {
        "text": "شرابِ بی‌غَش و ساقیِّ خوش دو دامِ رهند / که زیرکانِ جهان از کمندشان نَرَهَند",
        "explanation": "معنی بیت: بادة ناب و ساقی دلپذیر دو دامند که در راه دل آدمی گسترده است، آن چنان که هوشیاران عالم هم خود را از بند این دو رها نتوانند ساخت.\n\nمعنی واژگان:بيغش: خالص/ خوش: دلپذير، دوست داشتني/ زيرکان: انسانهاي باهوش و زرنگ/ نرهند: نجات نمي يابند/ کمند: مايه ي گرفتاري، دست و پاگير."
      },
      {
        "text": "من ار چه عاشقم و رند و مست و نامه سیاه / هزار شُکر که یارانِ شهر بی‌گنهند",
        "explanation": "معنی بیت: اگرچه من بیدلی قلندر و میگساری گناهکارم، خدای را سپاس که همشهریانم همه، نامة عملشان سپید است و گناهی ندارند؛ در مصرع دوم تعریض به کسانی است که خود را بی گناه می شمرند و دیگران را گناهکار.\n\nمعنی واژگان:رند: آن که ظاهري بد و گناه آلود دارد (ولي باطن او باصفا و مبرّا از گناه است)/ نامه سياه: کسي که نامه ي اعمال او پر از گناه و سياهکاري است/ هزار: نشانه ي کثرت و زيادي است/ ياران شهر: دوستاني که در شهر دارم، مقصود شيخ و مفتي و محتسب و صوفيان و زاهدان رياکار است (با طنز)"
      },
      {
        "text": "جفا نه پیشهٔ درویشیَست و راهرُوی / بیار باده که این سالکان نَه مردِ رهند",
        "explanation": "معنی بیت: بیداد و درشت خوئی شیوة سلوک وصوفیگری نیست. ساقی، شراب بده که این گونه رهروان شایستگی پیمودن طریق معرفت حق را ندارند.\n\nمعنی واژگان:درويشي: صوفيگري، تصوف/ راهروي: سلوک، رفتن در راه تصوف و عرفان/ بيار باده: نشانه ي علاقه به بيخودي و بيخبري و فراغت از دنيا و مردم دنياست/ سالکان: راهروان طريقت (البته در اينجا با نظر منفي و طنزآلود)/ مرد راه: شايسته ي رفتن در اين راه"
      },
      {
        "text": "مَبین حقیر، گدایانِ عشق را کاین قوم / شَهانِ بی کمر و خسروانِ بی کُلَهند",
        "explanation": "معنی بیت: درویشان کوی محبت را به خواری منگر که این گروه فرمانروایان و شهر یاران بی تاج و کمر ملک فقرند.\n\nمعنی واژگان:مبين: نگاه مکن/ حقير: کوچک، بي ارج و قيمت، توأم با حقارت/ گدايان عشق: کساني که همچون گدايان به درگاه معشوق حقيقي مي روند و نظر لطف او را طلب مي کنند، عاشقان حقيقي و سرسپردگان طريق عشق/ کمر: کمربند/ خسروان: پادشاهان، سلاطين/ بي کله: بي تاج"
      },
      {
        "text": "به هوش باش که هنگامِ بادِ اِستغنا / هزار خرمنِ طاعت به نیمْ جو ننهند",
        "explanation": "معنی بیت: آگاه باش که چون باد بی نیازی ایزد وزیدن گیرد، هزار خرمن پارسایی و عبادت را به نیم جو نمی پذیرند و همسنگ نمی شمارند.\n\nمعنی واژگان:بهوش باش: آگاه باش/ استغنا: بي نيازي/ نيم جو: چيزي بي ارزش/ ننهند: قرار ندهند، بها نپردازند"
      },
      {
        "text": "مَکُن که کوکبهٔ دلبری شکسته شود / چو بندگان بِگُریزند و چاکران بِجَهَند",
        "explanation": "معنی بیت: جفا روا مدار که چون اسیران عشق و بندگان زرخریدمحبت بگریزند، موکب هواداران دلربائی تو پراکنده شوند و شکوه حسن تو آسیب پذیرد.\n\nمعنی واژگان:مکن: جور و جفا مکن/ کوکبه: جلال و شکوه/ شکسته شود: شکست مي خورد و از بين مي رود/ بندگان و چاکران: مقصود عاشقان است/ بجهند: فرار مي کنند"
      },
      {
        "text": "غلامِ همَّتِ دُردی کشانِ یک رنگم / نه آن گروه که اَزْرَق لباس و دل سیَهَند",
        "explanation": "معنی بیت: بندة ارادة استوار و نیت والای باده نوشان یکدل و یک جهتم که ظاهر و باطنشان یکی است، به آن گروه صوفیان کبود پوش سیاهکار مرا کاری نیست و  اعتنائی به آنان نمی کنم.\n\nمعنی واژگان:غلام همت بودن: ارادتمند حقيقي باطن و اراده ي معنوي کسي بودن/ دردي کش: آن که تا ته جام شراب (عشق) را مي آشامد/ ميخواران حقيقي و راستين، عاشق پابرجا/ يکرنگ: باصفا و بي ريا و صميمي/ازرق لباس: خرقه پوش، کسي که به ظاهر صوفي است/ دل سياه: گناهکار و سخت دل و نيرنگ باز"
      },
      {
        "text": "قدم مَنِه به خرابات جز به شرطِ ادب / که سالکانِ درش محرمانِ پادشهند",
        "explanation": "معنی بیت: جز با رعایت ادب و التزام رسم و آئین، به میخانة معرفت گام منه که رهروان این طریقت رازداران جانان، شهریار کشور دل  باشند.\n\nمعنی واژگان:قدم منه: وارد مشو/ خرابات: ميخانه، ميکده/ سالکان: گردش کنندگان، رفت و آمد کنندگان /محرم: رازدار، رفيق سرنگهدار/ پادشه: در اينجا مقصود پادشاه جهان هستي، خداوند، است"
      },
      {
        "text": "جنابِ عشق بلند است همّتی حافظ / که عاشقان، رهِ بی‌همّتان به خود ندهند",
        "explanation": "معنی بیت: درگاه عشق والاست، ای حافظ، اراده ای استوار بجوی، چه ، بیدلان جانباز در جمع خود عاشق ناچیز همّت و سست عنصر را نمی پذیرند.\n\nمعنی واژگان:جناب: آستانه ي در/ همّت: قصد و اراده ي حقيقي/ ره دادن: پذيرفتن/ بي همّتان: عاشقان ظاهري، کساني که از خودگذشتگي ندارند"
      }
    ]
  },
  {
    "title": "غزل شماره ۲۰۲ حافظ",
    "verses": [
      {
        "text": "بُوَد آیا که درِ میکده‌ها بگشایند / گره از کارِ فروبستهٔ ما بگشایند",
        "explanation": "معنی بیت: کاش در میخانه ها را باز کنند و مشکل ما را آسان سازند (ادامه در بیت بعد)\n\nمعنی واژگان:بود آيا: آيا ممکن است، (در بعضي از نسخه ها به جاي «بود آيا»، «باشد اي دل» آمده است که مناسبتر مي نمايد)/ گره گشودن: مشکلي را حل کردن/ فروبسته: گره خورده."
      },
      {
        "text": "اگر از بهرِ دلِ زاهدِ خودبین بستند / دل قوی دار که از بهرِ خدا بگشایند",
        "explanation": "معنی بیت: و اگر این بستگی برای رضای خاطر پارسای خودپسند است، دل استوار دار که برای خشنودی حق بار دیگر گشوده خواهد شد\n\nمعنی واژگان:از بهر دل: براي خوش آمد/دل قوي دار: مطمئن باش"
      },
      {
        "text": "به صفایِ دلِ رندانِ صَبوحی زدگان / بس درِ بسته به مِفْتاحِ دعا بگشایند",
        "explanation": "معنی بیت: آری به سبب پاکدلی وارستگان باده نوش کارگزاران عالم غیب درهای ناگشاده را با کلید نیاز و خواهش این روشن دلان باز خواهند کرد.\n\nمعنی واژگان:به: به جهت، بعضي آن را باء قسم مي دانند، يعني قسم به …./ صفا: پاکي و سادگي/ رند: آن که ظاهري بد و باطني نيکو دارد و از لحظات عمر خويش براي رسيدن به حق کاملاً استفاده مي کند/ صبوحي زدگان: کساني که شراب صبحگاهي نوشيده اند/ بس: بسيار/مفتاح دعا: کلید نیاز و خواهش"
      },
      {
        "text": "نامهٔ تَعزیَتِ دختر رَز بِنْویسید / تا همه مُغبَچِگان زلفِ دوتا بگشایند",
        "explanation": "معنی بیت: سوک نامة دختر تاک را بنگارید، تا شاهدان در عزای او گیسوی شکن بر شکن را پریشان سازند. برای توضیح بیش تر دربارة مغبچگان نگاه کنید به غزل ۹ بیت ۳و غزل ۱۷۰ بیت(۴)\n\nمعنی واژگان:نامه ي تعزيت: نامه ي عزا و عزاداري/ دختر رز: شراب/ مغبچگان: باده پيمايان ميخانه که تحت نظر پير مغان به کار مشغولند و به ميخواران شراب مي پيمايند/ زلف دوتا: گيسوي پرپيچ و تاب، جعد، گيسويي که در دو سوي چهره آويخته است/ بگشايند: پريشان کنند."
      },
      {
        "text": "گیسوی چنگ بِبُرّید به مرگِ مِیِ ناب / تا حریفان همه خون از مژه‌ها بگشایند",
        "explanation": "معنی بیت: در ماتم دختر رز زلف چنگ را بگسلید تا همه  ندیمان و هم صحبتان از مژگان خون روان کنند.\n\nمعنی واژگان:گيسو بريدن: کاري است که زنان عزادار در دوران گذشته مي کردند/چنگ: نام سازي زهي است که تارهاي زيادي (همچون گيسو) دارد/ مي ناب: شراب خالص/ حريفان: همکاران، در اينجا مقصود ميخواران است/ خون از مژه گشودن: اشک خونين ريختن."
      },
      {
        "text": "درِ میخانه ببستند خدایا مپسند / که درِ خانهٔ تزویر و ریا بگشایند",
        "explanation": "معنی بیت: خدايا، راضي مشو که با بستن درِ ميخانه و مرگ دختر رز، درِ خانه ي ريا و نيرنگ را باز کنند.\n\nمحصول بيت ــ در ميخانه را بستند خدايا تو روا مدار كه در تزوير و ريا را باز كنند. يعنى به تقدير اين\u200Cكه نبايد باده خورده شود تزوير و ريا رواج نيابد كه فساد مى\u200Cآورد. در اين غزل كلا تلميح است به سختگيرى دلشاد خاتون در موضوع قدغن كردن شراب.\n\nمعنی واژگان: مپسند: مپذیر و قبول مفرما/ خانة تزویر:خانة دروغ و فریب"
      },
      {
        "text": "حافظ این خرقه که داری تو ببینی فردا / که چه زُنّار ز زیرش به دَغا بگشایند",
        "explanation": "معنی بیت: ای حافظ، فردا خواهی دید که از زیر دلق تو چه کمربند دغل و نادرستی گشاده می شود و چگونه رسوا خواهی شد.\n\nمعنی واژگان:حافظ: در اينجا خود را نشانه و مظهر صوفيان زمانه و زاهدان ريايي دوران قرار داده است/ خرقه: لباس صوفيان و زاهدان/ زنّار: کلمه ي عربي است در مفهوم «کُشتي» که در آغاز زردشتيان در هنگام عبادت (کمربندي از پارچه که دنباله ي آن تا روي زمين مي آمده است) به کمر خويش مي بستند، سپس مسيحيان آن را از زردشتيان اقتباس کرده اند و در هر حال مظهر نامسلماني است/ دغا: دغلبازي و مکر و حيله و نيرنگ / فردا: يکي به معني در آينده است و ديگري به معني فرداي قيامت."
      }
    ]
  },
  {
    "title": "غزل شماره ۲۰۳ حافظ",
    "verses": [
      {
        "text": "سال‌ها دفترِ ما در گرو صَهبا بود / رونقِ میکده از درس و دعایِ ما بود",
        "explanation": "معنی بیت: سالیانی چند دفتر دانائی ما در رهن باده بود و شکوه میخانه ی معرفت از درس عشق و راز و نیازی بود که با خداوند داشتیم.\n\nمعنی واژگان:دفتر: کتاب/ گرو: رهن/ صهبا: شراب/ رونق: رواج کار/ درس و دعا: ارتباط با «دفتر» دارد، يعني کتاب درس و دعا و نيز اشاره اي است به اينکه اهل درس و مدرسه و اهل دعا و خانقاه مشتريان ميخانه بودند، و اشاره ي طنزآمیز ديگر آن اين که رونق ميکده از دفترهاي درس و دعايي است که سالها به گرو نهاده مي شد."
      },
      {
        "text": "نیکیِ پیرِ مغان بین که چو ما بدمستان / هر چه کردیم به چشمِ کَرَمَش زیبا بود",
        "explanation": "معنی بیت: نیکوکاری و کرم پیر میفروش را بنگر که ما مستان عربده جو هر کار که می کردیم در دیدة گذشت و بخشایش وی خوشایند می نمود و بدی ها را به بزرگواری خود نیکی می شمرد و بردباری می نمود.\n\nمعنی واژگان:پير مغان: بزرگ و گرداننده ي ميخانه، مقصود مرشد و مراد است/ بدمستان: کساني که در حال مستي رفتاري بد و ناهنجار دارند/ کرم: بزرگواري و بخشش"
      },
      {
        "text": "دفترِ دانش ما جمله بشویید به مِی / که فلک دیدم و در قصدِ دلِ دانا بود",
        "explanation": "معنی بیت: به آب باده دفتر علم ما را به یکباره شستشو دهید و دانش ما را از میان ببرید، چه، دانستم و دریافتم که چرخ گردون در اندیشة آزار دل های خردمندان است. حافظ در غزل دیگر فرماید:\n\nفلک به مردم نادان دهد زمام مراد\n\nتو اهل فضلی و دانش همین گناهت بس\n\nمعنی واژگان:دفتر دانش: کتابي که از آن علم فرا مي گيرند/ شستن دفتر: آن را پاک کردن و از ميان بردن/ مي: نشانه ي مستي است، يعني ما را مست کنيد و از دانش و دانايي دور سازيد/ ديدم و: مطالعه کردم و فهميدم/ در قصد بودن: درصدد از بين بردن بودن."
      },
      {
        "text": "از بتان آن طلب ار حسن شناسی ای دل / کاین کسی گفت که در علمِ نظر بینا بود",
        "explanation": "معنی بیت: دلا اگر زیبایی را شناخته ای از زیبایان آن لطیفة نهانی را که عشق از آن خیزد، بجوی. چه، این نکته را کسی گفت که در ژرف اندیشی آگاهی و بصیرت داشت.\n\nمعنی واژگان:بتان: زيبارويان/ آن: حالتي جذاب و جالب که درک و احساس مي شود اما به بيان درنمي آيد/ اي دل: عزيز من! /علم نظر: جمال شناسي/ بينا: صاحب نظر."
      },
      {
        "text": "دل چو پرگار به هر سو دَوَرانی می‌کرد / و اندر آن دایره سرگشتهٔ پابرجا بود",
        "explanation": "معنی بیت: دل مانند پرگار به هر جانب گردش می کرد و جویان حقیقت بود ولی با این همه حضور قلب داشت و در حلقة عشق پای برجا بود.\n\nمعنی واژگان:دوران: گردش/ سرگشته: سرگردان، با اشاره به شاخه ي گردش کننده پرگار/ پابرجا: ثابت و محکم، با اشاره به شاخه ي مستقر و ثابت پرگار"
      },
      {
        "text": "مُطرب از دَردِ محبت عملی می‌پرداخت / که حکیمانِ جهان را مژه خون پالا بود",
        "explanation": "معنی بیت: رامشگر از سر درد و سوز عشق هنری می کرد و آهنگی می نواخت که از تأثیر آن فرزانگان جهان از مژگان خود خون می ریختند.\n\nمعنی واژگان:مطرب: رامشگر/ درد محبّت: درد عشق/ عملي مي پرداخت: آهنگي مي نواخت و ترانه اي مي خواند/ حکيم: فيلسوف (کسي که با عشق سر و کاري ندارد)، با اشاره به اين که حکيم به معني طبيب هم هست/ حکيمان جهان را مژه: مژه ي حکيمان جهان/ خون بالا: خون ريز، ريزنده ي اشک خونين"
      },
      {
        "text": "می‌شکفتم ز طرب زان که چو گُل بر لبِ جوی / بر سرم سایهٔ آن سروِ سَهی بالا بود",
        "explanation": "معنی بیت: از شدّت شادي و طرب هم چون گل که بر لب جويبار مي شکفد، شکوفا شدم؛ زيرا که سايه ي آن معشوق زيباروي سروقامت بر سرم افتاده بود.\n\n\nمحصول بيت ــ از خوش\u200Cحالى شكفته خاطر و خندان مى\u200Cشدم براى آن\u200Cكه در كنار جوى سايه آن سرو سهى چون گل بر سرم بود. يعنى قد موزون چون سرو سهى جانان مثل گل در كنار جوى بر سرم سايه انداخته بود خوش\u200Cحال و خندان بودم و از اين كار حظ مى\u200Cبردم.\n\nمعنی واژگان:مي شکفتم: شکفته مي شدم/ طرب: شادي/ سهي بالا: بلندقد و موزون قامت"
      },
      {
        "text": "پیرِ گلرنگِ من اندر حقِ اَزْرَق‌پوشان / رخصتِ خُبث نداد ار نه حکایت‌ها بود",
        "explanation": "معنی بیت: پیر گلرنگ من که بادة گلگون معرفت است، دربارة صوفیان کبود جامه اجازة تفتین و سخن چینی نداد، اگر نه داستان ها از آن باز می گفتم.چه؛ در آیین درویشی کین توزی و خودبینی روا نیست. حافظ در غزل دیگر فرماید:\n\nحافظ مرید جام می است ای صبا برو\n\nوز بنده بندگی  برسان شیخ جام را\n\nشاید هم چنان که در شرح سودی آمده است حافظ در این بیت به شیخ محمود عطار شیرازی ملقب به شیخ گلرنگ که پیر و مرشد او بوده است اشارت کرده باشد.\n\nمعنی واژگان:پير گلرنگ: بعضي آن را خود شراب مي دانند و بعضي عقل سرخ و بعضي پير مغان که يا پرتو مي در چهره ي او افتاده است (ديدمش خرّم و خندان قدح باده به دست- واندر آن آينه صد گونه تماشا مي کرد) و يا خود شراب خورده است و چهره اش گلگون و گلرنگ شده است/ اندر حق: درباره ي/ ارزق پوشان: صوفياني که خرقه ي کبود مي پوشند/ رخصت: اجازه/ خبث: بدجنسي و بدگويي"
      },
      {
        "text": "قلبِ اندودهٔ حافظ بَرِ او خرج نشد / کاین مُعامِل به همه عیبِ نهان بینا بود",
        "explanation": "معنی بیت: زر قلب یا نقد ناسره حافظ نزد وی ارزشی نیافت و پذیرفته نشد. چه، این صّراف سوداگر به هر نقص و کاستی اگرچه از دیدة دیگران پنهان بود، آگاهی داشت.\n\nمعنی واژگان:قلب اندوده: پول تقلبي که ظاهرش را با آب طلا يا نقره آب کاري کرده باشند، با اشاره به دل ناصاف و رياکار/ بر او: نزد او/ معامل: سوداگر"
      }
    ]
  },
  {
    "title": "غزل شماره ۲۰۴ حافظ",
    "verses": [
      {
        "text": "یاد باد آن که نَهانَت نظری با ما بود / رَقَمِ مِهرِ تو بر چهرهٔ ما پیدا بود",
        "explanation": "معنی بیت: روزگاری که پنهانی با ما عنایتی داشتی و نقش عشق تو بر رخسار ما نمایان بود، هرگز فراموش مباد.\n\nمعنی واژگان:ياد باد: خدا کند که فراموش نکني؛ چه خوش روزگاري بود، يادش به خير/ نهانت: در نهان تو را/ نظر: توجّه/ رقم: نشانه/ مهر: عشق."
      },
      {
        "text": "یاد باد آن که چو چَشمت به عِتابم می‌کُشت / مُعْجِزِ عیسَویَت در لبِ شِکَّرخا بود",
        "explanation": "معنی بیت: آن دم که نگاه تو با ناز و ملامت جان ستانی می کرد و لب نوشینت با معجز عیسوی جان بخشی می نمود، یاد باد.\n\nمعنی واژگان:عتاب: خشم توأم با ناز/ معجز عيسوي: زنده کردن مرده/ لب شکّرخا: لب شيرين، هم از نظر شيرين بودن در وقت بوسه و هم از نظر شيرين بودن در سخن گفتن که در اينجا مورد دوم قابل توجه است"
      },
      {
        "text": "یاد باد آن که صَبوحی زده در مجلسِ انس / جز من و یار نبودیم و خدا با ما بود",
        "explanation": "معنی بیت: آن روز که در محفل محبت شراب بامدادی نوشیده بودم و غیر از من و یار کس در آن جا نبود و توفیق الهی ما را همراهی می کرد، هرگز فراموش مباد.\n\nمعنی واژگان:صبوحي زده: شراب صبحگاهي نوشيده/ مجلس انس: محفل مهر و دوستي و عشق /خدا با ما بود: يکي اين که خدا هم حضور داشت و ديگر آن که خدا پشتيبان و موافق ما بود"
      },
      {
        "text": "یاد باد آن که رُخَت شمعِ طَرَب می‌افروخت / وین دلِ سوخته پروانهٔ ناپروا بود",
        "explanation": "معنی بیت: آن ایام که چهرة تو در بزم شمع فروزان شادی بود و دل در آتش عشق گداختة من پروانه آسا بر گرد آن بی پروا پرواز می کرد، یاد باد.\n\nمعنی واژگان: ناپروا: بي پروا، بي ملاحظه/ شمع طرب: شمع شادی"
      },
      {
        "text": "یاد باد آن که در آن بزمگَهِ خُلق و ادب / آن که او خندهٔ مستانه زدی صَهبا بود",
        "explanation": "معنی بیت: آن روز یاد باد که در محفل طرب انگیز نیک خویان و اهل ادب تنها کسی که مستانه و بی اختیار بر خلاف رسم می خندید و باده و جام بود.\n\nمعنی واژگان:بزمگه: مجلس شادي/ خلق: اخلاق خوش/ خنده ي مستانه: قهقهه، خنده ي صدادار و بلند، مقصود صداي ريختن شراب از شيشه ي شراب در ساغر است/ صهبا: شراب"
      },
      {
        "text": "یاد باد آن که چو یاقوتِ قدح خنده زدی / در میانِ من و لعلِ تو حکایت‌ها بود",
        "explanation": "معنی بیت: آن روزگار هرگز فراموش مباد که چون بادة یاقوت رنگ در جام می خندید، من و لب لعل فام تو داستان ها می گفتیم و با هم سخن ها داشتیم.\n\nمعنی واژگان:ياقوت قدح: شراب سرخي که در ساغر است/ خنده زدي: جلوه مي کرد و انسان را به نشاط مي آورد/ لعل: کنايه از لبان معشوق است/ حکايتها: ماجراها که هم به «بوسه» تعبير مي شود، هم به سخنان شيرين عاشقانه و ملاطفت آميز و اشارات دليرانه"
      },
      {
        "text": "یاد باد آن که نگارم چو کمر بَربَستی / در رکابش مَهِ نو پیکِ جهان پیما بود",
        "explanation": "معنی بیت: آن روزگار فراموش مباد که چون یار زیبای من آهنگ سفر می کرد، گوئی حلقة ماه نو خود را رکاب مرکب او می ساخت و به همراه یار جهان پیمائی و سیاحت می کرد.\n\nمعنی واژگان:نگار: معشوق زيبارو/ کمر بربستن: به کمر بستن و عازم جايي شدن (در بعضي از نسخ به جاي «کمر بربستي:، «کله بربستي» آمده است)/ رکاب: حلقه اي که در حين سوار شدن يا در آن مي گذارند و سوار اسب مي شوند، که در اينجا ماه نو به همين حلقه ي رکاب تشبيه شده است/ در رکاب: همراه/ پيک: قاصد (که معمولاً پياده مي دود)/ جهان پيما: طي کننده ي همه ي دنيا (به جهت سير ماه در آسمان همه ي جهان)، ضمناً اشاره ايست به کمر معشوق و مقايسه ي آن با لاغري مه نو"
      },
      {
        "text": "یاد باد آن که خرابات نشین بودم و مست / وآنچه در مسجدم امروز کم است آنجا بود",
        "explanation": "معنی بیت: آن ایام هرگز فراموش مبادکه  من در میکدة معرفت بی خبر از تعلقات دنیوی مقیم بودم و باده و نشاطی که امروز در مسجد ندارم، آن جا فراهم بود.\n\nمعنی واژگان:خرابات نشين: ملازم ميخانه/ آنچه در مسجدم امروز کم است: احتمالاً مي و خلوص و عشق و بي ريايي"
      },
      {
        "text": "یاد باد آن که به اصلاحِ شما می‌شد راست / نظمِ هر گوهرِ ناسُفته که حافظ را بود",
        "explanation": "معنی بیت: آن روزگار یاد باد که به انتقاد و تصحیح شما گوهر بکر سخن حافظ به رشته کشیده می شد و عقدی فراهم می آمد.\n\nمعنی واژگان:اصلاح: درست کردن و سر به راست کردن/ راست: درست/ نظم: منظم شدن و مرتب شدن/ گوهر ناسفته: جواهر سوراخ نکرده، مقصود کلام موزوني است که از نظر سراينده هنوز کامل نشده است/ را: از"
      }
    ]
  },
  {
    "title": "غزل شماره ۲۰۵ حافظ",
    "verses": [
      {
        "text": "تا ز میخانه و مِی نام و نشان خواهد بود / سرِ ما خاکِ رَهِ پیرِ مُغان خواهد بود",
        "explanation": "معنی بیت: تا آن زمان که از بزم روحانی و بادة معرفت در جهان اسم و رسمی باشد، سر بارادت برآستان پیر مغان مرشد روشن دل خواهیم نهاد.\n\nمعنی واژگان:تا: تا وقتي که/ نام و نشان: اسم و رسم/سر ما خاک ره … خواهد بود: سر ما زير قدم … خواهد بود، سرسپرده ي … خواهيم بود/ پير مغان: گرداننده ي ميخانه و صاحب آن که مغبچگان زيردست او به کار مشغولند، مرشد، مراد/ اگر مقصود از «مي» شراب عشق، و از «ميخانه» مقام عشق ازلي باشد، «پير مغان» مراد و مرشد حقيقي و راهنما به سوي مبدأ ازلي است"
      },
      {
        "text": "حلقهٔ پیرِ مغان از ازلم در گوش است / بر همانیم که بودیم و همان خواهد بود",
        "explanation": "معنی بیت: حلقة بندگی پیر عارفان از روز نخست در گوش منست ما بر همان عهد و میثاق که بودیم می پاییم و خواهیم ماند.\n\nمعنی واژگان:حلقه در گوش بودن: غلام کسي بودن/ ازل: روز آغازين و بي آغاز خلقت/ بر همانيم: بر اين موضوع وفا داريم"
      },
      {
        "text": "بر سرِ تربتِ ما چون گذری همّت خواه / که زیارتگَهِ رِندانِ جهان خواهد بود",
        "explanation": "معنی بیت: چون به کنار آرامگاه ما آمدی، نظر عنایتی بطلب و توجه باطنی از ما بجوی، چه این خاک پاک زیارتگاه و قبلة حاجت آزادگان وارستة جهان خواهد بود.\n\nمعنی واژگان:تربت: خاک، قبر/ همّت: دعاي خير، تأييد توفيقات رباني و پشتيباني از خير و سعادت/ زيارتگه: محل زيارت/ رندان: کساني که ظاهر بد و باطني نيکو دارند و از لحظات عمر خويش براي رسيدن به حق استفاده مي کنند/ ظرافتي شکوهمندانه در اين بيت است که همه ي زائران قبور دعا در حق صاحب قبر مي کنند و در اينجا برعکس است و حتي رندان جهان هم همت خواه اين خاکند"
      },
      {
        "text": "برو ای زاهدِ خودبین که ز چشمِ من و تو / رازِ این پرده نهان است و نهان خواهد بود",
        "explanation": "معنی بیت: ای پارسای خودپسند، دور شو که از دیدة ظاهربین من و تو سر سرا پردة هستی و راز جهان آفرینش پنهان است و همچنان پوشیده خواهد ماند.\n\nمعنی واژگان:اين پرده: پرده ي غيب/ نهان: پنهان"
      },
      {
        "text": "تُرکِ عاشق‌کُشِ من مست برون رفت امروز / تا دگر خونِ که از دیده روان خواهد بود",
        "explanation": "معنی بیت: امروز یار زیبای سرمست من که ریختن خون عاشق را روا می شمرد بیرون شتافت تا از این پس از جفای وی خونابه از دیدةکدام دلداده جاری خواهد شد؟\n\nمعنی واژگان:ترک: معشوق زيبا/ عاشق کش: معشوقي که باعث رنج و ناراحتي عاشقان خود مي شود و آنان را زجر مي دهد/ تا: تا ببينيم/ خون از ديده روان بودن: سرشک خونين ريختن"
      },
      {
        "text": "چشمم آن دَم که ز شوقِ تو نَهَد سر به لَحَد / تا دَمِ صبحِ قیامت نگران خواهد بود",
        "explanation": "معنی بیت: آن نفس که به آرزوی دیدار تو دیدة من در نهانگاه گور سر بر خاک گذارد تا فراز آمدن صبح رستخیز همچنان مشتاق و در انتظار خواهد ماند.\n\nمعنی واژگان:ز شوق تو: با عشق تو، با عشق ديدار تو/ لحد: که در زبان عربي لحد، به سکون حرف دوم تلفظ مي شود، تنگناي قبر/ دم صبح قيامت: آغاز بامداد رستاخيز/ نگران: نگرنده، منتظر"
      },
      {
        "text": "بختِ حافظ گر از این گونه مدد خواهد کرد / زلفِ معشوقه به دستِ دگران خواهد بود",
        "explanation": "معنی بیت: اگر طالع چنین ناسازگاری کند گیسوی یار بچنگ اغیار خواهد افتاد.\n\nمعنی واژگان:بخت: طالع، شانس/ از اين گونه: اين طور که/ مدد: کمک / مصراع دوم نشانه ي تصاحب معشوق است از سوي ديگران"
      }
    ]
  },
  {
    "title": "غزل شماره ۲۰۶ حافظ",
    "verses": [
      {
        "text": "پیش از اینَت بیش از این اندیشهٔ عُشّاق بود / مِهرورزیِ تو با ما شُهرهٔ آفاق بود",
        "explanation": "معنی بیت: در گذشته بيش از اينها در فکر عاشقانت بودي، به طوري که عشق ورزي تو نسبت به ما در همه ي عالم مشهور بود.\n\nمحصول بيت ــ قبل از اين خيلى بيشتر از حالا به فكر عشاق بودى و سعى و كوششى كه در اظهار محبت نسبت به ما مى\u200Cكردى مشهور آفاق و اطراف عالم بود.\n\nمعنی واژگان:انديشه: فکر مثبت و توجّه/ عشّاق: جمع عاشق، عاشقان، شيفتگان/ مهرورزي: توجه توأم با عشق، عشق ورزي/ شهره: مشهور/ آفاق: (جمع افق) دنيا، جهان"
      },
      {
        "text": "یاد باد آن صحبتِ شب‌ها که با نوشین لبان / بحثِ سِرِّ عشق و ذکرِ حلقهٔ عُشّاق بود",
        "explanation": "معنی بیت: معاشرت آن شبها که با شاهدان شیرین لب به گفتگوی راز عاشقی می نشستیم و یادی از جمع مهربانان بر زبان می رفت، هرگز فراموش مباد.\n\nمعنی واژگان:صحبت: مصاحبت، همنشيني/ نوشين لبان: لبان شيرين/ بحث: گفتگو/ ذکر: يادآوري/ حلقه ي عشّاق: جمع عاشقان، مجمع دلدادگان."
      },
      {
        "text": "پیش از این کاین سقفِ سبز و طاقِ مینا بَرکِشند / مَنظَرِ چشمِ مرا ابرویِ جانان طاق بود",
        "explanation": "معنی بیت: پیش از آنکه این گنبد سبز رنگ و طاق نیلی فام سپهر افراشته شود، نظرگاه دیدة من تنها کمان یا طاق ابروی معشوق بود و به آن مهر می ورزیدم، در غزل دیگر نیز فرماید:\n\nنبود نقش دو عالم که رنگ الفت بود\n\nزمانه طرح محبّت نه این زمان انداخت\n\nمعنی واژگان:سقف سبز: آسمان، فلک اخضر/طاق مينا: سقف شيشه اي، آسمان/ برکشند: بالا ببرند و بر سرجهانيان وادارند/ منظر: ديدگاه، چشم انداز، نظرگاه/ جانان: معشوق/ طاق: فرد، تنها – با اشاره به انحناي ابرو"
      },
      {
        "text": "از دَمِ صبحِ ازل تا آخرِ شامِ ابد / دوستی و مِهر بر یک عهد و یک میثاق بود",
        "explanation": "معنی بیت: از آغاز بامداد روز نخست تا پایان شام جاودانگی، محبّت و عشق بر یک عهد و پیمان استوار همچنان پایدار خواهد ماند.\n\nمعنی واژگان:دم: آغاز (در برابر آخر)/ ازل: روز بي آغاز خلقت/ ابد: شب بي پايان هستي/ عهد و ميثاق: پيمان"
      },
      {
        "text": "سایهٔ معشوق اگر افتاد بر عاشق چه شد؟ / ما به او محتاج بودیم او به ما مشتاق بود",
        "explanation": "معنی بیت: اگر سایة لطف محبوب بر سر دلداده باشد شگفت نیست، چه ما عاشقان به معشوق نیازمند بودیم و معشوق به محبّت و مهرورزی ما میل و اشتیاق داشت.\n\nمعنی واژگان:سايه افتادن: نظر لطف به کسي داشتن/ چه شد: چطور مي شود، تعجبي ندارد/ محتاج: نيازمند/ مشتاق: آرزومند/ اشاره است به حديث کُنتُ کنزاً مخفيا فَاَحبَبتُ اَن اُعرف فخلقتُ الخلق لکي اُعرف (من گنج پنهاني بودم سپس خواستم که شناخته شوم آنگاه خلق جهان را به وجود آوردم تا شناخته شوم)"
      },
      {
        "text": "حُسنِ مَه رویانِ مجلس گرچه دل می‌بُرد و دین / بحثِ ما در لطفِ طبع و خوبیِ اخلاق بود",
        "explanation": "معنی بیت: اگر چه زیبایی شاهدان محفل دل و دین می ربود، گفتگوی ما دربارة سبک روحی و نکوخویی آنان بود.\n\nمعنی واژگان:حسن: زيبايي/ دل و دين بردن: عاشق کردن/ لطف طبع: لطافت و ظرافت سرشت."
      },
      {
        "text": "بر درِ شاهم گدایی نکته‌ای در کار کرد / گفت بر هر خوان که بِنْشَستَم خدا رزّاق بود",
        "explanation": "معنی بیت: فقیری بر درگاه پادشاهی لطیفه ای در مورد و حال و کار من بر زبان راند و گفت: بر سر هر سفره که فرود آمدم تنها خداوند را روزی رسان دانستم و دیگران را در این میان واسطه ای بیش نشمردم.n\nمعنی واژگان:در کار کردن: خرج کردن و به خرج دادن، تلويحاً تذکر دادن و ياد دادن/خوان: سفره/ رزّاق: روزي دهنده."
      },
      {
        "text": "رشتهٔ تسبیح اگر بُگْسَست معذورم بدار / دستم اندر دامنِ ساقیِ سیمین ساق بود",
        "explanation": "معنی بیت: اگر بند تسبیح (سبحه) پاره شد و من درنیافتم عذر مرا بپذیر، چه در آن دم دست من در دست ساقی سیم پیکر بود و سخت مجذوب و شیفته اش بودم.\n\nمعنی واژگان:رشته تسبيح: بند و ريسمان سُبحه (تسبيح به معني کنوني است) (در بعضي از نسخ: دستم اندر ساعد ساقي … که مناسب تر است)/ ساقي سيمين تن: ساقي که داراي ساقهاي سفيد و خوش تراش باشد"
      },
      {
        "text": "در شبِ قدر ار صَبوحی کرده‌ام، عیبم مکن / سرخوش آمد یار و جامی بر کنارِ طاق بود",
        "explanation": "معنی بیت: اگر در شب عزیز تقدیر و برات حاجات بندگان باده نوشیده\u00ADام خرده مگیر، چه یار مست بدیدار من آمد و ساغری باده بر طاقچه نهاده بود.\n\nمعنی واژگان:شب قدر: شبي از شبهاي ماه رمضان که احتمال دارد شب قدر باشد و در آن شب هر دعايي مستجاب مي شود و آمرزش خواستن در آن شب و توبه از گناهان ثواب زيادي دارد/ از: اگر/ صبوحي کردن: شراب صبحگاهي نوشيدن/ سرخوش: شاد و خندان و شنگول/ طاق: طاقچه."
      },
      {
        "text": "شعرِ حافظ در زمانِ آدم اندر باغِ خُلد / دفترِ نسرین و گُل را زینتِ اوراق بود",
        "explanation": "معنی بیت: نظم حافظ در روزگار آفرینش آدم در گلزار بهشت زیور مجموعة گل و نسرین بوده است.\n\nمعنی واژگان:باغ خلد: باغ بهشت جاودان/ زينت: آرايش/ اوراق: ورقها، برگها"
      }
    ]
  },
  {
    "title": "غزل شماره ۲۰۷ حافظ",
    "verses": [
      {
        "text": "یاد باد آن که سرِ کویِ توام منزل بود / دیده را روشنی از خاکِ درت حاصل بود",
        "explanation": "معنی بیت: آن روزها فراموش مباد که قرارگاه دل من در کوی تو بود و غبار آستانة تو سرمه وار مایة افزایش فروغ چشم من بود(ادامه در بیت بعد)\n\nمعنی واژگان:ياد باد: چه خوش روزگاري بود/ منزل: محل نزول، جايگاه فرود آمدن، جايگاه استراحت/ ديده را روشني: روشني ديده، روشني چشم."
      },
      {
        "text": "راست چون سوسن و گل از اثرِ صحبتِ پاک / بر زبان بود مرا آن‌چه تو را در دل بود",
        "explanation": "معنی بیت: و مانند سوسن و گل از تأثیر مصاحبت بی آلایش و یک دلی آنچه تو در دل داشتی، بر زبان من می رفت.\n\nمعنی واژگان:راست: درست/ سوسن: گلي است که به جهت گلبرگها و رشته هايي که دارد لقب ده زبان را به خود اختصاص داده است/ گل: مقصود گل سرخ (محمدي) است/ صحبت: همنشيني، مصاحبت."
      },
      {
        "text": "دل چو از پیرِ خِرَد نَقلِ مَعانی می‌کرد / عشق می‌گفت به شرح آن‌چه بر او مشکل بود",
        "explanation": "معنی بیت: آنگاه که دل از زبان پیر عقل حقایقی را باز می گفت و تقریرش نارسا بود، عشق به مدد می آمد و مسائلی را که بر خرد دشوار می آمد با شرح و بیان حل می کرد.\n\nمعنی  واژگان: نقل کردن: روايت کردن/ معني: مفاهيم، موضوعات/ بشرح: به طور مشروح، به گونه ي مفصّل."
      },
      {
        "text": "آه از آن جور و تَطاول که در این دامگَه است / آه از آن سوز و نیازی که در آن محفل بود",
        "explanation": "معنی بیت: از ستم و درازدستی که در دامگاه دنیا بر مردم می رود، باید بسی اندوه و تأسف خورد و بر آن حالت اشتیاق و راز و نیازی که در مجلس انس میان دوستان بود جای بسی حسرت ودریغ است.\n\nمعنی واژگان:آه: در مصراع اول نشانه ي انفعال و بد آمدن، و در مصراع دوم نشانه ي دريغ و افسوس از گذشته ي سرشار از شور و شوق است/ تطاول: ستم و درازدستي/ اين دامگه: مقصود اين دنياست/ سوز: مقصود سوز عشق و شوق است/ نياز: احساس احتياج به معشوق/ محفل: مجلس انس."
      },
      {
        "text": "در دلم بود که بی دوست نباشم هرگز / چه توان کرد؟ که سعیِ من و دل باطل بود",
        "explanation": "معنی بیت: هميشه در آرزوي آن بودم که هرگز بي يار نباشم، ولي چه مي توان کرد که سعي من و دل باطل و بي حاصل بود.\n\nمحصول بيت ــ اين فكر كه هرگز بى\u200Cدوست نباشم هميشه در دلم بود يعنى هميشه در خاطرم مرور مى\u200Cكرد كه هيچ\u200Cوقت دلم از عشق جانان خالى نباشد اما چه فايده كه سعى و كوشش من و دلم باطل شد. يعنى فعلا بدون جانانم مثل اين\u200Cكه بى\u200Cجانم. حاصل كلام اگر اختيار در دست من و دلم بود حتى ساعتى بدون جانان نبوديم، اما چه كنيم كار تقدير خداست كه برايم يك جانان ميسر نمى\u200Cشود.\n\nمعنی واژگان:سعي: کوشش/ باطل: بي ثمر، هدر رفته، ره به جايي نبرده."
      },
      {
        "text": "دوش بر یادِ حریفان به خرابات شدم / خُمِ مِی دیدم، خون در دل و پا در گل بود",
        "explanation": "معنی بیت: دیشب بیاد یاران هم پیاله به میکده رفتم، خم شراب را دیدم که به سبب جدایی دوستان از دلش خون می چکید و پایش از آب دیده در گل فرو رفته بود.\n\nمعنی واژگان:دوش: ديشب/ حريفان: همکاران، دوستان/ خرابات: ميخانه/ خون در دل: غصّه دار، اشاره است به شرابهاي سرخ رنگ که درون خمره ي شراب است/ پا در گل: مانده، وامانده، گرفتار، اشاره است به اين که خمره را در زمين تعبيه مي کردند و اطراف آن را گل مي گرفتند"
      },
      {
        "text": "بس بِگَشتَم که بپرسم سببِ دردِ فِراق / مفتیِ عقل در این مسأله لایَعْقِل بود",
        "explanation": "معنی بیت: بسیار به این سو و آن سو رفتم تا علت درد جدایی را بازیابم ولی خرد که در هر مسأله دشوار نظرمی\u00ADکند و رأی می دهد، در بیان این مشکل نادان و ناتوان بود.\n\nقواعد: لایعقل: در سیاق فارسی صفت است به معنی نادان و مأخوذ است از لایعقل عربی فعل مضارع منفی مفرد مذکر غایب از مصدر عقل/ مفتي عقل: اضافه ي تشبيهي است."
      },
      {
        "text": "راستی خاتمِ فیروزهٔ بواسحاقی / خوش درخشید ولی دولتِ مُستَعجِل بود",
        "explanation": "معنی بیت: انگشتری فیروزة فرمانروایی ابواسحاق اینجو فروغی نیکو داشت، اما افسوس که سلطنتش زودگذر و بر شتاب بود.\n\nمعنی واژگان:خاتم: نگين انگشتري، با اشاره به نگين انگشتري پادشاهان که نشانه اي از نشانه هاي سلطنت بوده است/ فيروزه ي بواسحاقي: نوعي (سنگ قيمتي) فيروزه است که از معادن نيشابور استخراج مي شده/ در اين ترکيب اشاره است يکي به پيروزي زودگذر شيخ ابواسحاق پادشاه مردمي فارس و ديگري به نام يعني شيخ ابواسحاق، ولی در اینجا به ایهام مراد انگشتر فیروزة فرمانروایی شاه شیخ ابواسحاق اینجو است که به شعردوستی و فضل پروری مشهور بوده است و در سال ۷۵۷ به اسارت امیر مبارزالدین در آمد و کشته شد/ مستعجل: زودگذر، کوتاه مدّت"
      },
      {
        "text": "دیدی آن قهقههٔ کبکِ خِرامان حافظ / که ز سرپنجهٔ شاهینِ قضا غافل بود",
        "explanation": "معنی بیت: ای حافظ آیا آن خندة با آواز کبک خوش رفتار را دیدی که از چنگال باز تقدیر که در کمین او بود بی خبر ماند؟ برخی می گویند که ظاهراً در اینجا مقصود از کبک خرامان به استعاره شاه شیخ ابواسحاق و از شاهین قضا به استعاره امیر مبارزالدین محمد مقصود است که در فصل بهار به شیراز لشکر کشید تا با شیخ ابواسحاق جنگ کند. شاه شیخ ابواسحاق چون این خبر را شنید گفت امیر مبارزالدین عجب مرد نادانی است که این بهار خرم و فرصت مغتنم عیش را بر ما و خود ناگوار می گرداند و به جنگ می پردازد.\n\nمعنی واژگان:قهقهه: خنده ي پرسروصدا، که معمولاً صداي کبک را به آن تعبير مي کنند/ کبک خرامان: کبک خوشرفتار، نوع راه رفتن کبک را خراميدن مي نامند/ سرپنجه: قدرت، با اشاره به چنگالهاي شاهين."
      }
    ]
  },
  {
    "title": "غزل شماره ۲۰۸ حافظ",
    "verses": [
      {
        "text": "خستگان را چو طلب باشد و قُوَّت نَبُوَد / گر تو بیداد کنی شرطِ مُروَّت نَبُوَد",
        "explanation": "معنی بیت: چون دل خستگان عشق را درد طلب باشد و نیروی پیمودن راه وصل نباشد، اگر تو هم بر آنان ستم روا داری و مهربان نباشی، دور از آئین جوانمردیست.\n\nمعنی واژگان:خستگان: مجروحان، دردمندان، رنج ديدگان/ قوّت: نيرو/ بيداد: ظلم/ مروّت: جوانمردي، انسانيت"
      },
      {
        "text": "ما جفا از تو ندیدیم و تو خود نَپْسَندی / آنچه در مذهبِ اربابِ طریقت نبود",
        "explanation": "معنی بیت: ما از تو ستمي نديديم و تو نيز نمي پسندي آنچه را که در آيين صاحبان و سالکان راه عشق نيست، در حقّ ما انجام دهي.\n\nمحصول بيت ــ خطاب به جانان مى\u200Cفرمايد: ما كه از تو جفا نديديم و تو هم هرگز لايق خود نمى\u200Cدانى آن\u200Cچه را كه در مذهب دلبران امثال و اقران تو نيامده. يعنى آن كارى كه ساير دلبران نمى\u200Cكنند تو هم آن را لايق خود نمى\u200Cدانى.\n\nمعنی واژگان:جفا: ظلم و ستم، رنج و ناراحتي/ مذهب: آيين، روش/ ارباب طريقت: صوفيان راستين، درويشان حقيقي"
      },
      {
        "text": "خیره آن دیده که آبش نَبَرَد گریهٔ عشق / تیره آن دل که در او شمعِ محبت نبود",
        "explanation": "معنی بیت: چشمی که آب و فروغ او را گریه عشق نبرد، تیره باد و دلی که چراغ مهر در آن نیفروزد تاریک است و تاریک باد.\n\nمعنی واژگان:خيره: تاريک و سياه/ آبش نبرد: آبرويش را نريزد و رسوايش نکند/ گريه ي عشق: گريه اي که به جهت عشق و دوري و بي لطفي معشوق باشد."
      },
      {
        "text": "دولت از مرغِ همایون طلب و سایهٔ او / زان که با زاغ و زَغَن شَهپَرِ دولت نبود",
        "explanation": "معنی بیت: از مرغ هما که مظهر سعادت است، بخت و اقبال بطلب، زيرا زاغ و زغن شاه پر دولت ندارند و نمي توانند تو را به خوشبختي برسانند؛ يعني براي رسيدن و دست يابي به مقصود هرگز به سراغ انسان هاي پست و فرومايه نرو که حاصلي ندارد.\n\nمحصول بيت ــ اگر دولت وصال مى\u200Cخواهى از جانان اصيل و مردم\u200Cزاده طلب كن يعنى اگر ميل دارى كه يك يار صادق و يا يك جانان موافق داشته باشى به يك مردم\u200Cزاده تقى\u200Cالاصل عاليجناب عشق بورز زيرا در زاغ و زغن شهپر دولت وجود ندارد. يعنى از مردم دنى\u200Cالاصل و رذيل\u200Cالفرع وفا ديده نمى\u200Cشود.\n\nمعنی واژگان:دولت: خوشبختي، سعادت/ مرغ همايون: مرغ سعادت، هما/ زاغ: کلاغ سياه/ زغن: مرغي شکاري که غليواج و موشگير نامهاي ديگر آن است/ شهپر: پربزرگ، شاهبال."
      },
      {
        "text": "گر مدد خواستم از پیرِ مُغان عیب مکن / شیخ ما گفت که در صومعه همّت نبود",
        "explanation": "معنی بیت: اگر از پیر میکده معرفت یاری جستم، خرده مگیر چه پیر ما فرمود که در عبادتگاه زاهدان ریایی همّت نتوان یافت یعنی این پارسایان عنایت و توجهی به حال دیگران نتوانند کرد.\n\nمعنی واژگان:مدد: کمک/ پير مغان: صاحب و گرداننده ي ميخانه که مغبچگان تحت نظر او کار مي کنند، پير، مرشد، مظهر بي ريايي/ شيخ: بزرگ صومعه و خانقاه/ همّت: دعاي خير، خير و خوبي، توجه قلب با تمام قواي روحاني خود به جانب حق، براي حصول کمال در خود يا ديگري"
      },
      {
        "text": "چون طهارت نَبُوَد کعبه و بتخانه یکیست / نَبُوَد خیر در آن خانه که عصمت نبود",
        "explanation": "معنی بیت: وقتي پاکي و طهارت نباشد، تفاوتي بين کعبه و بت خانه نيست و در خانه اي که پاک دامني و عفّت يافت نشود، خير و برکتي هم وجود ندارد.\n\nمحصول بيت ــ وقتى طهارت و پاكى نباشد كعبه و بت\u200Cخانه برابر است.\n\nمصرع ثانى را ارسال مثل قرار داده مى\u200Cفرمايد: در خانه\u200Cاى كه پاكى و عصمت نباشد خير وجود ندارد. يعنى شرف كعبه با پاكى است و خباثت و خساست بت\u200Cخانه با بت\u200Cها. چنان\u200Cكه در قرآن بت\u200Cها را رجس خوانده است. پس وقتى عصمت و طهارت نباشد مسجد و بت\u200Cخانه يكى است.\n\nمعنی واژگان:طهارت: پاکي ظاهري و معنوي/ خير: خوبي/ عصمت: پاکي و پاکدامني"
      },
      {
        "text": "حافظا علم و ادب ورز که در مجلسِ شاه / هر که را نیست ادب لایقِ صحبت نبود",
        "explanation": "معنی بیت: اگر با دل پاک و جامة نمازی به خانة خدا نروی فرقی میان کعبه با بتکده که هیچ آدابی ندارد نخواهد بود. آری در خانه ای که پاکی و پاکدامنی نباشد نیکی و آسایش نتوان یافت.\n\nمعنی واژگان:علم و ادب ورز: به دنبال علم و ادب رو و علم و ادب بيندوز و به کار بند/ لايق: شايسته/ صحبت: مصاحبت و همنشيني"
      }
    ]
  },
  {
    "title": "غزل شماره ۲۰۹ حافظ",
    "verses": [
      {
        "text": "قتلِ این خسته به شمشیرِ تو تقدیر نبود / ور نه هیچ از دلِ بی‌رحمِ تو تقصیر نبود",
        "explanation": "معنی بیت: کشته شدن اين آزرده و دردمند به شمشير تو سرنوشت و قسمت من نبود، وگرنه دل بي رحم تو در اين مورد کوتاهي نمي کرد و از هيچ کاري دريغ نداشت.\n\nمحصول بيت ــ مقدر نبوده كه اين خسته با شمشير تو كشته شود وگرنه غمزه جادوگر تو هيچ تقصير نداشت. يعنى از عدم تقدير بوده كه غمزه جادوى تو مرا نكشته وگرنه اهمال و تقصير نداشته.\n\nمعنی واژگان:خسته: مجروح، دردمند/ تقدير: سرنوشت/ تقصير: کوتاهي/ نوعي طنز لطيف در اين بيت وجود دارد"
      },
      {
        "text": "منِ دیوانه چو زلفِ تو رها می‌کردم / هیچ لایق‌ترم از حلقهٔ زنجیر نبود",
        "explanation": "معنی بیت: وقتي من عاشق و شيدا، گيسوي زيبا و تابدار تو را رها کردم، مي دانستم که هيچ چيز جز حلقه ي زنجير سزاوار من نيست.\n\nمحصول بيت ــ من ديوانه اگر زلف تو را ترك مى\u200Cكردم. يعنى از محبتت صرف\u200Cنظر مى\u200Cنمودم به جز از حلقه زنجير به چيز ديگرى لايق\u200Cتر نبودم. يعنى لايق حبس و قيد بودم. يا خود غير از حلقه زنجير چيزى ديگرى لايقم نبود، خلاصه حلقه زنجير لايقم بود.\n\nمعنی واژگان:لايق: شايسته / رها کردن زلف يار هم نوعي ديوانگي است."
      },
      {
        "text": "یا رب این آینهٔ حُسن چه جوهر دارد؟ / که در او آهِ مرا قُوَّتِ تأثیر نبود",
        "explanation": "معنی بیت: پروردگارا، آینة زیبایی دوست را چه گوهر و سرشتی است که آه من در آن اثر بخش نتواند بود.\n\nمعنی واژگان: جوهر: ماهيت، اصل، ماده/ قوت تأثير: نيروي اثربخشي/ معمولاً آه چهره ي آيينه را تيره مي کند /آینة حسن: آینة جمال"
      },
      {
        "text": "سر ز حسرت به درِ میکده‌ها بَرکردم / چون شناسایِ تو در صومعه یک پیر نبود",
        "explanation": "معنی بیت: با دریغ و پشیمانی به میخانه ها سر زدم تا آشنای ذات تو را بیابم، چه در عبادتگاه زاهدان یک پیر که عارف حق باشد ندیدم.\n\nمعنی واژگان:حسرت: نااميدي/ سر بر کردن: روي آوردن/ «برکردم» در مصراع اول در نسخة متن حافظ تصحیح علامه قزوینی به اشتباه کاتب «برگردم» نوشته شده است/شناسا: عارف، معرفت دار/ صومعه: عبادتگاه زاهدان و خانقاه صوفيان/ پير: مرشد، مراد"
      },
      {
        "text": "نازنین‌تر ز قَدَت در چمنِ ناز نَرُست / خوش‌تر از نقشِ تو در عالمِ تصویر نبود",
        "explanation": "معنی بیت: در دنياي ناز و دلبري، با نازتر و زيباتر از قامت تو خلق نشد و زيباتر از تصوير دل فريب تو در جهانِ صورتگري و آفرينش به وجود نيامد.\n\nمحصول بيت ــ در چمن ناز نازنين\u200Cتر از قد تو سروى نرست. يعنى سرو قد تو بسيار زيبا و اعلاست. و در عالم تصوير هيچ صورتى از نقش تو يعنى از نقش رويت بهتر نيست. يعنى در صورتخانه عالم چون نقش رويت نقشى پيدا نمى\u200Cشود خلاصه، شكلى چون شكل تو وجود ندارد.\n\nمعنی واژگان:نازنين تر: زيباتر، لطيف تر و ظريف تر/ چمن ناز: باغ زيبايي و ظرافت/ نرست: نروييد/ خوشتر: دلپذيرتر/ نقش تو: تصوير تو، صورت تو/ عالم تصوير: جهان صورتهاي (مادّي و) حسي/ چمن ناز: تشبیه صریح /عالم تصویر: تشبیه صریح"
      },
      {
        "text": "تا مگر همچو صبا باز به کویِ تو رَسَم / حاصلم دوش به جز نالهٔ شبگیر نبود",
        "explanation": "معنی بیت: تا شاید مانند صبا افتان و خیزان و نالان به کوی تو گذر کنم، دیشب کاری جز نالة سحری نداشتم (وزش باد را به ناله تشبیه کرده است).\n\nمعنی واژگان:تا مگر: براي اين که، شايد/ صبا: بادي که از شمال يا مشرق مي وزد و پيام آور ميان عاشق و معشوق است/ ناله ي شبگير: ناله ي سحرگاهي/ دوش: ديشب."
      },
      {
        "text": "آن کشیدم ز تو ای آتشِ هجران که چو شمع / جز فنای خودم از دستِ تو تدبیر نبود",
        "explanation": " معنی بیت: ای آتش فراق، چنان در تو گداختم و تحمل کردم که شمع سان جز نابودی هستی خود چاره دیگر نشناختم تا از طریق فنا به مقام بقا رسم.\n\nمعنی واژگان:آن کشيدم: چنان رنجي کشيدم/ فنا: نابودي/ تدبير: چاره"
      },
      {
        "text": "آیتی بود عذابْ اَنْدُهِ حافظ بی تو / که بَرِ هیچ کَسَش حاجتِ تفسیر نبود",
        "explanation": "معنی واژگان:آيت: هم نشانه و هم آيه ي (قرآن)/ آيتي بود عذاب: آيه ي عذابي بود، نشانه ي عذابي بود/ اندُه: غم و غصه، مخفف اندوه/ بي تو: در فراق تو، از دوري تو/تفسير: شرح و بيان و توجيه"
      }
    ]
  },
  {
    "title": "غزل شماره ۲۱۰ حافظ",
    "verses": [
      {
        "text": "دوش در حلقهٔ ما قصّهٔ گیسویِ تو بود / تا دلِ شب سخن از سلسلهٔ مویِ تو بود",
        "explanation": "معنی بیت: دیشب در محفل ما داستان زلف تو در میان بود و تا میانة شب دربارة زنجیر گیسویت سخن بر زبان میرفت.\n\nمعنی واژگان:حلقه: مجلس/ گيسو: زلف، نشانه ي کثرت/ دل شب: وسط شب، ميانه هاي شب/ سلسله: زنجير/ قصه چنان است که شب دراز را کوتاه جلوه مي دهد و ارتباط قصه و گيسو به مناسبت بلندي گيسوست/ زنجير به دست و پاي اسيران و ديوانگان بسته مي شود که عاشق هم اسير است و هم ديوانه و سخن از زنجير گفتن او طبيعي است"
      },
      {
        "text": "دل که از ناوَکِ مژگانِ تو در خون می‌گشت / باز مشتاقِ کمان‌خانهٔ ابرویِ تو بود",
        "explanation": "معنی بیت: دل من که از پیکان تیر مژگان تو در خون می غلتید، با این همه آرزومند دیدار ابروی کمانی تو بود .\n\nمعنی واژگان:ناوک: نوعي تير است که کوچکتر از تير معمولي است و غالباً داراي غلاف است/ در خون مي گشت: غرق خون شده بود/ مشتاق: آرزومند، عاشق دور از معشوق/ کمانخانه ي ابرو: ابروي کمان مانند (فرهنگ معين)"
      },
      {
        "text": "هم عَفَاالله صبا کز تو پیامی می‌داد / ور نه در کس نرسیدیم که از کویِ تو بود",
        "explanation": "معنی بیت: خداوند نسیم بهاری را ببخشاید که به لطف پیغامی از تو با خود آورد و اگرنه با کسی که از کوی تو آمده باشد، دیدار نکردیم.\n\nمعنی واژگان:عفاالله: خدا ببخشايد، آفرين، مرحبا/ صبا: بادي که از سوي شمال يا مشرق مي وزد و پيام آور و پيامبر عاشق و معشوق است، اشاره اي است به فرشته پيام آور و پيغمبر واسطه ميان معشوق حقيقي و عاشقان/ درکس نرسيديم: به کسي برنخورديم"
      },
      {
        "text": "عالَم از شور و شرِ عشق خبر هیچ نداشت / فتنه‌انگیزِ جهان غمزهٔ جادویِ تو بود",
        "explanation": "معنی بیت: جهان از غوغای عاشقی هیچ آگاهی نداشت، کرشمة چشم افسونگر تو عالم را در بلائی شگفت افکند.\n\nمعنی واژگان:شور و شر: فتنه و آشوب/ فتنه انگيز: آشوبگر، شورانگيز/ غمزه ي جادو: کرشمه ي چشمان"
      },
      {
        "text": "منِ سرگشته هم از اهلِ سلامت بودم / دامِ راهم شِکَنِ طُرِّهٔ هندویِ تو بود",
        "explanation": "معنی بیت: من که سرگردان عشقم، روزی آسوده دل و ایمن بودم ولی چین و تاب زلف سیاه تو دام راهم شد و ببلای عشق گرفتارم کرد.\n\nمعنی واژگان:سرگشته: متحيّر، حيران، حيرت زده/ سلامت: طريقه ي معمول، طريقه اي غير از طريقه ي عشق/ شکن: پيچ و تاب/ طرّه: قسمتي از موي معشوق که بر روي پيشاني او ريخته است، کلِّ يسوي يار (از باب اطلاق جزء به کل)/هندو: سياه."
      },
      {
        "text": "بگشا بندِ قبا تا بگشاید دلِ من / که گشادی که مرا بود ز پهلویِ تو بود",
        "explanation": "معنی بیت: بند قبایت را باز کن و جامة راه از تن برون آر تا خاطرم شاد شود، چه رهایی من از دست غم آنگاه است که در کنار تو باشم.\n\nمعنی واژگان:بگشا بند قبا: نشان بده که قصد ماندن داري/ تا بگشايد دل من: تا شاد شوم/ گشاد: گشايش دل، شادي/ از پهلوي: از سوي، از طرف با اشاره به آغوش و کنار."
      },
      {
        "text": "به وفایِ تو که بر تربتِ حافظ بگذر / کز جهان می‌شد و در آرزویِ رویِ تو بود",
        "explanation": "معنی بیت: به عهد و وفاي تو سوگند که به تربت حافظ گذري کن و از او يادي بنما، زيرا او هنگام رفتن از اين جهان، هم چنان در اشتياق ديدار چهره ي زيباي تو بود.\n\nمحصول بيت ــ به وفايت قسم مى\u200Cدهم كه بر سر خاك حافظ گذرى بكن زيرا در آرزوى روى تو از دنيا رفت يعنى از دنيا به آخرت با آرزوى روى تو رفت. پس لااقل يك بار بر تربتش گذر كن كه با اين آرزو نماند.\n\nمعنی واژگان:به وفاي تو: قسم به وفاداري تو/ تربت: خاک، قبر/ مي شد: مي رفت."
      }
    ]
  },
  {
    "title": "غزل شماره ۲۱۱ حافظ",
    "verses": [
      {
        "text": "دوش می‌آمد و رخساره برافروخته بود / تا کجا باز دلِ غمزده‌ای سوخته بود",
        "explanation": "معنی بیت: دیشب می خرامید و مهر رویش پرتو افکن بود، نمی دانم که باز دیگر کجا در دل گرفتار عشقی آتش در زده بود.\n\nمعنی واژگان:دوش: ديشب/ رخساره: چهره/ برافروخته: گلگون و آتشناک (نشانه ي شادي و سرمستي و گاهي هم نشانه ي خشم و غضب، که در اينجا مورد اول بيشتر قابل توجه است)/ تا: تا ببينيم/ غمزده: دچار غم، محزون."
      },
      {
        "text": "رسم عاشق‌کُشی و شیوهٔ شهرآشوبی / جامه‌ای بود که بر قامتِ او دوخته بود",
        "explanation": "معنی بیت: آئین کشتن مهرورزان و طریقة فتنه انگیزی در کشور دلها گویی قبایی زیبنده است که بر قد و بالای او دوخته شده بود.\n\nمعنی واژگان:رسم: شيوه، روش/ عاشق کشي: کشتن عاشقان با رفتار خويش/ شيوه: روش/ شهرآشوبي: به آشوب کشيدن شهري با زيبايي خويش/ جامه اي که بر قامت کسي دوخته باشند: آن کار را در عهده ي توانايي او دانستن/ دوخته بود: بجای دوخته شده بود بکار رفته است."
      },
      {
        "text": "جانِ عُشّاق سپندِ رخِ خود می‌دانست / و آتشِ چهره بدین کار برافروخته بود",
        "explanation": "معنی بیت: جان بی دلان را برای دفع چشم زخم از جمال خودسپند می شمرد و آتش رخسار را برای سوختن جان عشاق روشن کرده بود.\n\nمعنی واژگان:سپند: اسفند، دانه هايي که براي بلاگردان و مقابله با چشم زخم بر آتش مي ريزند/ برافروخته بود: براي آتش شعله ور کرده بود و براي چهره گلگون و آتشناک کرده بود/ در اين بيت «اين کار» يعني فداکردن عاشقان براي مقابله با چشم زخم چهره ي خويش"
      },
      {
        "text": "گر‌چه می‌گفت که زارَت بِکُشم می‌دیدم / که نهانش نظری با منِ دلسوخته بود",
        "explanation": "معنی بیت: اگرچه بر زبانش می رفت که به تلخی و سختی جانت را می ستانم ولی آشکارا از چهرة وی نمایان بود که پنهانی نظر عنایتی با من سوخته دل دارد.\n\nمعنی واژگان:زار: به زاري و خواري/ نهانش: در نهان او را، در باطن او را/ نظر: مقصود توجه و نظر لطف آميز و مهربانانه/ دل سوخته: عاشق محروم و حرمان زده"
      },
      {
        "text": "کفرِ زلفش رَهِ دین می‌زد و آن سنگین‌ دل / در پِی‌اش مشعلی از چهره برافروخته بود",
        "explanation": "معنی بیت: زلف کافر کیش او از سیه دلی دین و دل عاشقان را به یغما می برد و آن محبوب سنگدل چراغ طلعت خویش را در قفای گیسو روشن کرده بود تا مددگار آن رهزن باشد.\n\nمعنی واژگان: ره زدن: دزديدن و سلب کردن/ سنگين دل: سنگدل، بيرحم/ مشعل: چراغ/ زلف نشانه ي کثرت و چهره نشانه ي وحدت است، از کثرت به وحدت رسيدن"
      },
      {
        "text": "دل بسی خون به کف آورد ولی دیده بریخت / الله الله، که تلف کرد و که اندوخته بود؟",
        "explanation": "معنی بیت: دل خون بسیار اندوخت امّا دیده آن را بر خاک ریخت و پراگند؛ شگفتا که فراهم آوردة این را آن بر باد داد.\n\nمعنی واژگان:بسي: بسيار/ به کف آورد: به دست آورد، ذخيره کرد/ الله الله!: شگفتا! به خدا ببينيد!"
      },
      {
        "text": "یار مَفروش به دنیا که بسی سود نکرد / آن که یوسف به زَرِ ناسره بفروخته بود",
        "explanation": "معنی بیت: یار عزیز را به بهای تمام دنیا از دست مده، چه آنکه یوسف را به زر قلب و یا پشیزی چند فروخت، هرگز نفعی نبرد؛ بسی در اینجا قید است برای نفی به معنی هرگز و ابداً؛ سعدی گوید:\n\nدوست بدنیا و آخرت نتوان داد\n\nصحبت یوسف به از دراهم معدود\n\nمعنی واژگان:يار: مقصود معشوق حقيقي است/ به دنيا: در مقابل دنيا/ زر ناسره: طلاي ناخالص، دينار کم بها/ اشاره است به فروختن برادران حضرت يوسف (ع) او را به کاروانيان در مقابل «ثمني بخس» (= آيه ي ۲۰ از سوره ي يوسف)"
      },
      {
        "text": "گفت و خوش گفت برو خرقه بسوزان حافظ / یا رب این قلب‌شناسی ز که آموخته بود؟",
        "explanation": "معنی بیت: گفت و سخنی دلپذیر گفت که ای حافظ بشتاب و دلق ریایی را در آتش افکن. پروردگارا، این گونه شناخت زرناسره را از که فرا گرفته بود؟ مقصود به ایهام این است که بشناسایی دل که گویی چون زرناسره بود و از کمال خلوص بهره نداشت از کجا پی برده بود.\n\nمعنی واژگان:خوش: خوب و بجا/ خرقه: پوشش صوفيان و زاهدان/ يارب: در اينجا در مقابل تعجب به کار رفته است/ قلب شناسي: شناخت کالاي تقلبي و رياکارانه/ طنزي لطيف در رياکار و متقلب بودن صوفيان و زاهدان زمانه قلب در اين بيت ايهامي دارد يعني اشاره به انديشه هاي دروني و قلب هم دارد"
      }
    ]
  },
  {
    "title": "غزل شماره ۲۱۲ حافظ",
    "verses": [
      {
        "text": "یک دو جامم دی سحرگه اتفاق افتاده بود / وز لبِ ساقی شرابم در مَذاق افتاده بود",
        "explanation": "معنی بیت: از اتفاق نیک دیروز هنگام سحر (پگاه) یکی دو ساغر بدستم رسید و از لب نوشین ساقی باده در کامم ریخته شد.\n\nمعنی واژگان:يک دو: عدد در مورد ترديد، يعني يا يکي يا دو تا/ دي: ديروز/ اتفاق افتاده بود: از سر اتفاق نوشيده بودم، پيش آمده بود/ شراب از لب ساقي: بوسه هاي او/ در مذاق افتاده بود: چشيده بودم"
      },
      {
        "text": "از سرِ مستی دگر با شاهدِ عهدِ شباب / رجعتی می‌خواستم لیکن طلاق افتاده بود",
        "explanation": "معنی بیت: بار دیگر از روی سرمستی با محبوب زیبای روزگار جوانی بازگشتی می خواستم یعنی پیرانه سر مایل بودم که به عالم جوانی بازگردم ولی میان من و شاهد جوانی طلاق بائن واقع شده بود که رجعت پذیر نیست.\n\nمعنی واژگان:از سر مستي: از روي مستي/ دگر: بار ديگر/ رجعت: بازگشت زن و شوهر به نزد همديگر به عنوان همسري پس از جدايي(نقل از منتهی الادب)/ طلاق افتاده بود: جدايي واقع شده بود، رها شدن زن از قید نکاح، در اینجا مقصود طلاق ثلاث یا طلاق بائن است که رجعت ندارد/ شاهد عهد شباب: يکي به معني محبوب و معشوقي که در روزگار جواني داشتم و ديگري خود زمان جواني يعنی عهد شباب به زيبارويي تشبيه شده است"
      },
      {
        "text": "در مقاماتِ طریقت هر کجا کردیم سِیر / عافیت را با نظربازی فِراق افتاده بود",
        "explanation": "معنی بیت: در مراتب سلوک هر جا گام نهادیم، دریافتیم که سلامت و ایمنی با عشقبازی و مهرورزی سازگاری ندارد و عشق جدا از بلا و محنت نتواند بود.\n\nمعنی واژگان:مقامات: مراحل، درجات، منازل/ طريقت: سلوک راه رسيدن به معشوق حقيقي، تصوّف، درويشي/ سير کردن: حرکت کردن،واگیر"
      },
      {
        "text": "ساقیا جامِ دَمادَم ده که در سِیرِ طریق / هر که عاشق‌وَش نیامد در نفاق افتاده بود",
        "explanation": "معنی بیت: ای ساقی، ساغر پیاپی به من بده که در پیمودن راه سلوک هرکس عاشق گونه نباشد و مهر نورزد در طریقت نفاق و دوروئی ورزیده است که از کفر بدترست.\n\nمعنی واژگان:دمادم: پياپي، پشت سر هم/ سير طريق: رفتن در راه حق/ عاشق وش: همچون عاشقان/ نفاق: دورويي/ حافظ معمولاً خود را در قالب افرادي قرار مي دهد که مي خواهند متعرّض آنان گردد و با طنزي لطيف از آنان انتقاد مي کند و در اين بيت مدعيان عشق را به همين ترتيب مورد تعرض قرار مي دهد"
      },
      {
        "text": "ای مُعَبِّر مژده‌ای فرما که دوشم آفتاب / در شکرخوابِ صبوحی هم وثاق افتاده بود",
        "explanation": "معنی بیت: ای خوابگزار با تعبیر خود به من مژده بده، چه دیشب در رؤیای شیرین بامدادی دیدم که خورشید با من همخانه شده بود.\n\nمعنی واژگان:معبّر: خوابگزار، کسي که تعبير خواب مي کند/مژده اي فرما: بشارتي ده/ آفتاب: خورشيد/ شکرخواب: خواب شيرين/ صبوحي: صبحگاهي، سحرگاهي/ هم وثاق: هم اتاق، همخانه/ آفتاب اشاره اي است به معشوق يا پياله شراب"
      },
      {
        "text": "نقش می‌بستم که گیرم گوشه‌ای زان چشمِ مست / طاقت و صبر از خَمِ ابروش طاق افتاده بود",
        "explanation": "معنی بیت: تصور می کردم که از آن چشم مست کناره گیرم ولی کمان ابروی او شکیب و ناب را از من فرد و جدا ساخته بود.\n\nمعنی واژگان:نقش مي بستم: به فکر افتاده بودم/ گيرم گوشه اي: گوشه گيري اختيار کنم/ چشم مست: چشم خمارآلود/ طاق افتاده بود: دور شده بود، جدا شده بود"
      },
      {
        "text": "گر نکردی نصرتِ دین، شاه یحیی، از کَرَم / کار مُلک و دین ز نظم و اِتِّساق افتاده بود",
        "explanation": "معنی بیت: اگر شاه يحيي از روي جوانمردي و بخشندگي دين را ياري نمي کرد، کار سلطنت و دين از سامان افتاده بود.\n\nمعنی واژگان:نصرت کردن: ياري کردن، ياري دادن، با توجّه به لقب شاه يحيي که نصرة الدّين است/ شاه يحيي: نصرة الدين يحيي پسر شاه مظفر بن امير مبارزالدين محمد که او را امير تيمور در سال ۷۹۸  هجري قمري به حکومت شيراز برگزيد و خواجه ۵ غزل در مدح او سروده است، غزلهاي ۳۰۴ و ۳۹۲ و ۴۲۱ و ۴۳۳ و احتمالاً غزل شماره ۱۲ (حافظ غني ص ۱۵۸)/ کرم: بزرگواري و بخشندگي/ ملک: مملکت/ اتّساق: ترتيب و انتظام"
      },
      {
        "text": "حافظ آن ساعت که این نظمِ پریشان می‌نوشت / طایرِ فکرش به دامِ اشتیاق افتاده بود",
        "explanation": "معنی بیت: خواجه علّت پريشاني و آشفتگي شعر خود را گرفتاري در دام عشق معشوق مي داند و مي فرمايد: حافظ آن لحظه که اين غزل آشفته را مي سرود، پرنده ي انديشه اش در دام شوق ديدار معشوق گرفتار بود.\n\nمحصول بيت ــ حافظ آن ساعت كه اين نظم پريشان را مى\u200Cنوشت يعنى اين غزل را به تحرير درمى\u200Cآورد طائر فكرش به دام اشتياق افتاده بود. يعنى فكرش به دام اشتياق جانان افتاده بود حاصل مطلب عاشق مشتاق بود.\n\nمعنی واژگان:آن ساعت: آن زمان/ نظم پريشان: شعر آشفته و درهم/ طاير فکر: طاير به معني پرنده است اشتياق: عشق و شيفتگي"
      }
    ]
  },
  {
    "title": "غزل شماره ۲۱۳ حافظ",
    "verses": [
      {
        "text": "گوهرِ مخزنِ اسرار همان است که بود / حُقِّهٔ مِهر بدان مُهر و نشان است که بود",
        "explanation": "معنی بیت: گوهر عشقی که در گنجینة راز یعنی دل ماست همان گوهر است که در روز ازل به ما داده شد و آوند محبت یعنی سینة ما به همان نشان است که از این پیش بوده است.\n\nمعنی واژگان:گوهر: جواهر/ مخزن اسرار: سينه/ حقّه ي: جعبه ي طلايي يا بلور يا چيني که معمولاً در آن جواهر مي گذاشتند/ مهر: عشق و دوستي/ حقّه ي مهر: مقصود دل است/ مهر و نشان: علامت و انگ و نشانه."
      },
      {
        "text": "عاشقان زُمرهٔ اربابِ امانت باشند / لاجرم چشمِ گهربار همان است که بود",
        "explanation": "معنی بیت: بیدلان جمع امانتداران عشقند که با تحمل این بار گران دیدة آنان همچنان اشکبارست.\n\nمعنی واژگان:زمره: دسته، گروه/ ارباب امانت: امانت داران، مقصود از امانت در اينجا امانت ازلي يعني عشق است/ لاجرم: ناچار/ چشم گهربار: چشم اشکبار"
      },
      {
        "text": "از صبا پرس که ما را همه شب تا دمِ صبح / بویِ زلفِ تو همان مونسِ جان است که بود",
        "explanation": "معنی بیت: از باد بهاری که پیام آور عاشق و معشوق است، پرسش کن تا بدانی که هر شب تا دمیدن صبح بوی دلاویز گیسوی تو که همراه نسیم می رسد، همچنان انس بخش جان ماست که پیش از این بوده است.\n\nمعنی واژگان:صبا: بادي که از سوي شمال يا مشرق مي وزد و پيام آور ميان عاشق و معشوق است/ مونس: همدم/ بوي زلف: يکي رايحه ي معطر زلف و ديگري آرزوي رسيدن به زلف معشوق."
      },
      {
        "text": "طالب لعل و گهر نیست وگرنه خورشید / هم‌چُنان در عملِ معدن و کان است که بود",
        "explanation": "معنی بیت: آنکه جوینده و خواهندة لعل و گوهر گرانبها بود، اکنون در جهان نیست و گرنه مهر فروزنده همچنان در کار بدل ساختن سنگ به گوهرست، به کنایه مقصود آنست که سالک شایسته ای اکنون نیست وگرنه پیران ره شناس هنوز هم یافت می شوند.\n\nمعنی واژگان:طالب: خواهان/ لعل: جواهري به رنگ سرخ/ گهر: مخفف گوهر، جواهر/ در عمل: در کار (به وجود آوردن)، ساختن، پروردن/ کان: معدن."
      },
      {
        "text": "کشتهٔ غمزهٔ خود را به زیارت دریاب / زانکه بیچاره همان دل‌نگران است که بود",
        "explanation": "معنی بیت: آن را که به تیغ ناز و کرشمه کشتی، به دیداری جان تازه ببخش، چه این گرفتار ناتوان همچنان پریشان دل و هراسان است که پیش از این بود.\n\nمعنی واژگان:کشته ي غمزه: کسي که با ناز و کرشمه ي معشوق از پاي درآمده است/ زيارت: ديدار/ درياب: به فرياد برس/ دل نگران: دلواپس/ دلواپس سلامت معشوق، چشم به راه معشوق"
      },
      {
        "text": "رنگِ خونِ دلِ ما را که نهان می‌داری / همچنان در لبِ لعلِ تو عیان است که بود",
        "explanation": "معنی بیت: نشان خون دل ما را که پنهان می سازی، هنوز از لب سرخ فام تو چنانکه نمایان بود، آشکارست.\n\nمعنی واژگان:همچنان: هنوز هم/ عيان: آشکار"
      },
      {
        "text": "زلفِ هندویِ تو گفتم که دگر رَه نزند / سال‌ها رفت و بدان سیرت و سان است که بود",
        "explanation": "معنی بیت: گفتم که گیسوی سیاه دلربای تو از این پس راه دلها را نمی زند، سالها گذشت و این هندو (راهزن) به همان روش و شیوه ایست که پیش از این بود.\n\nمعنی واژگان:زلف هندو: زلف سياه، زلف نگهبان «چهره ي معشوق» (و نگهباني که راهزني مي کند!)، زلف راهزن (چون هندو در مفهوم راهزن هم هست)/ سيرت: روش/ سان: قسم، شکل/ گفتم: پنداشتم، تصور کردم، با خود گفتم"
      },
      {
        "text": "حافظا بازنما قصه خونابهٔ چشم / که بر این چشمه همان آبِ روان است که بود",
        "explanation": "معنی بیت: ای حافظ، داستان اشک خونین دیده را بازگو تا یار بداند که از چشمة چشم هنوز همان خونابه (سرشک خون آلود) می رود که پیش ازین می رفت.\n\nمعنی واژگان:بازنما: بازگو کن، شرح ده/ خونابه: اشک خونين، سرشک"
      }
    ]
  },
  {
    "title": "غزل شماره ۲۱۴ حافظ",
    "verses": [
      {
        "text": "دیدم به خوابِ خوش که به دستم پیاله بود / تعبیر رفت و کار به دولت حواله بود",
        "explanation": "معنی بیت: در رؤیای شیرین دیدم که ساغر می بر کف داشتم، رؤیای مرا گزارشی و تفسیری بود یعنی کار و بارم به اقبال نیک واگذار شد.\n\nمعنی واژگان:خواب خوش: رؤيايي دلپذير/ تعبير رفت: تعبير شد، خوابگزاري شد/ دولت: خوشبختي و سعادت/ حواله: واگذار شده، احاله، سپرده شده."
      },
      {
        "text": "چل سال رنج و غصّه کشیدیم و عاقبت / تدبیرِ ما به دستِ شرابِ دوساله بود",
        "explanation": "معنی بیت: مدتی دراز یعنی چهل سال تحمل محنت و آزار و اندوه کردیم و به فرجام بادة کهن چارة کار ما شد.\n\nمعنی واژگان:چل سال: نشانه ي مدت زياد/ کشيديم: تحمل کرديم/ تدبير: چاره/ شراب دوساله: شراب کهنه"
      },
      {
        "text": "آن نافهٔ مراد که می‌خواستم ز بخت / در چینِ زلفِ آن بتِ مشکین کُلاله بود",
        "explanation": "معنی بیت: از یاری اقبال آن نافة مشکین آرزو که می جستم، در شکنج گیسوی آن زیبا نگار بود که کاکلش مشکبوست.\n\nمعنی واژگان: چين: پيچ و تاب و با اشاره به مملکت چين که آهوان صحراي ختن آنجا حامل نافه ي مشک هستند/ بت: زيبارو/مشکين کلاله: داراي کاکل سياه رنگ (و در عين حال خوشبو)، داراي گيسوان سياهرنگ خوشبو."
      },
      {
        "text": "از دست برده بود خمارِ غمم سحر / دولت مساعد آمد و مِی در پیاله بود",
        "explanation": "معنی بیت: سحرگاه خماري و مستي ناشي از غم و اندوه، مرا مضطرب و پريشان کرده بود، ولي بخت خوب و مساعدم مرا ياري کرد و شراب در جام بود که با نوشيدن آن خماري ام برطرف گرديد.\n\nمحصول بيت ــ هنگام سحر خمار غم به كل مرا از بين برده بود. اما اقبال يارى كرد كه در پياله مى بود. يعنى باده حاضر بود و فورى خمار غم را برطرف كرد وگرنه كارم تمام بود.\n\nمعنی واژگان:از دست برده بود: نزديک بود (مرا) از پاي درآورد/ خمار غم: حالت نامساعد خماري که از غمهاي زمانه حاصل شده بود/ دولت: بخت/ مساعد: کمک کننده."
      },
      {
        "text": "بر آستانِ میکده خون می‌خورم مدام / روزیِّ ما ز خوانِ قَدَر این نَواله بود",
        "explanation": "معنی بیت: من اگرچه درمیخانه ام، شاد نیستم و پیوسته خون دل می خورم، رزق ما از مائده تقدیر این لقمه بود.\n\nمعنی واژگان:آستان: جناب، درگاه/ خون خوردن: غم و غصه خوردن/ مدام: هميشه، با توجه به معني ديگر آن يعني شراب (يعني به جاي شراب غم و غصه مي خورم)/ روزي: نصيب/ خوان قدر: سفره ي تقدير/ قدر اجراي حکم (قضاي) خداست/ نواله: لقمه، اشاره است به خون يعني غم و غصه."
      },
      {
        "text": "هر کو نکاشت مِهر و ز خوبی گُلی نچید / در رهگذارِ باد نگهبانِ لاله بود",
        "explanation": "معنی بیت: هر کس تخم محبت در مزرع دل سبز نکرد و از گلزار نیکی گلی نچید، مانند کسی است که در گذرگاه تند باد بخواهد لاله را از پرپر شدن نگاه دارد (یا چراغی را که به شکل لاله می ساختند از خاموش شدن بازدارد)\n\nمعنی واژگان:هر کو: هرکس که/ مهر: عشق و دوستي/ خوبي: زيبايي/ گل چيدن: بهره بردن، تمتع يافتن/ رهگذار: مسير/ لاله: گل معروفي است و ضمناً نوعي چراغ که به شکل لاله مي ساختند، (لاله در باد پرپر مي شود و باد چراغ را خاموش مي کند)/ نگهبان لاله در مسير باد بودن، کار بيهوده کردن است."
      },
      {
        "text": "بر طَرْفِ گلشنم گذر افتاد وقتِ صبح / آن دَم که کارِ مرغِ سحر آه و ناله بود",
        "explanation": "معنی بیت: هنگام صبح آن لحظه که بلبل عاشق، آواز حزين سر داده بود و ناله مي کرد، به جانب گلزار گذر کردم،\n\nمحصول بيت ــ وقت صبح گذرم به جانب گلشن افتاد. يعنى همان دم كه كار بلبل آه و ناله بود يعنى در حينى كه بلبل فرياد و فغان مى\u200Cكرد من به طرف گلشن گذر كردم.\n\nمعنی واژگان:طرف: کنار/ گلشن: گلزار/ مرغ سحر: بلبل/ ديديم: شنيدم (جابجايي اصطلاحات حواس – شنيدن براي بو)/ دلکش: جذاب/ قصيده: نشانه ي آن است که غزل را حافظ در مفهوم قصيده تلقي مي کند و حتي با يک بيت «مدح» آن را قصيده مي داند/ رساله: کتاب"
      },
      {
        "text": "دیدیم شعرِ دلکش حافظ به مدحِ شاه / یک بیت از این قصیده به از صد رساله بود",
        "explanation": "معنی بیت: ديديم که يک بيت از شعر زيبا و دل پذير حافظ در مدح شاه، از صد کتاب بهتر و بالاتر بود،\n\nمحصول بيت ــ به محض رسيدن به گلشن شعر دلكش حافظ را شنيديم كه در مدح شاه بود الحق هر بيت آن ديوان بهتر از صد رساله بود. يعنى هر بيتى از ديوان حافظ كه در مدح شاه سروده شده از صد رساله ديگران بهتر و مفيدتر بود.\n\nمعنی واژگان: قصیده : چکامه /رساله: کتاب و پیام"
      },
      {
        "text": "آن شاهِ تندحمله که خورشیدِ شیرگیر / پیشش به روزِ معرکه کمتر غزاله بود",
        "explanation": "معنی بیت: آن شهریار سبک تاز که خورشید شیر شکار در نزد وی روز کارزار چون آهو برة سخت ناتوانی است (چون برج اسد برج خاص خورشید است از این نظرگاه وصف شیرگیر برای خورشید آورده شده است).\n\nمعنی واژگان: تند حمله: سبک تاز، آن که با سرعت و با شدت به دشمن هجوم مي آورد/ خورشيد شيرگير: اشاره است به اين که خانه ي خورشيد و قوت او در برج اسد (شير) است، اشاره است به اصطلاحي نجومي که خورشيد خانه ي شير را تسخير مي کند/ معرکه: ميدان جنگ/ غزاله: ماده آهو، آهوي ماده."
      }
    ]
  },
  {
    "title": "غزل شماره ۲۱۵ حافظ",
    "verses": [
      {
        "text": "به کویِ میکده یا رب سحر چه مشغله بود؟ / که جوشِ شاهد و ساقی و شمع و مشعله بود",
        "explanation": "معنی بیت: پروردگارا، نمی دانم که در محلة میخانه سحرگاه چه هنگامة مشغول کننده ای بود که در آنجا ازدحامی از زیبایان و ساقیان و انبوهی از شمع و قندیل یافته می شد.\n\nمعنی واژگان: کوي ميکده: کوچه اي که ميخانه در آن قرار دارد/ يارب: يعني «خدا مي داند»/ مشغله: شور و غوغا، قال و قيل/ جوش: هنگامه، جوشش، غلبه / جوش شاهد: کثرت زيبارو/ مشعله: مشعل، نوعي وسيله ي روشنايي."
      },
      {
        "text": "حدیثِ عشق که از حرف و صوت مُستَغنیست / به نالهٔ دف و نی در خروش و ولوله بود",
        "explanation": "معنی بیت: سخن عشق یا گفتگوی عاشق و معشوق که از حرف و آواز بی نیازست در میکده با ناله های دف و نی به بانگ بلند و فریاد طنین افکن بود.\n\nمعنی واژگان:حديث عشق: داستان عشق/ حرف و صوت: سخن/ مستغني: بي نياز/ ناله ي دف و ني: آواز ني و دف (دايره ي کوچکي که معمولاً اطراف آن زنگ هايي تعبيه شده است، دايره ي زنگي)/ خروش و ولوله: بانگ و فرياد."
      },
      {
        "text": "مباحثی که در آن مجلسِ جنون می‌رفت / وَرایِ مدرسه و قال و قیلِ مسأله بود",
        "explanation": "معنی بیت: بحث و پژوهش عاشقانه ای که در آن محفل شوریدگی و آشفتگی پیش می آمد، فراتر از حد دریافت اهل مکتب و برتر از گفتگو در مسائل عقلی بود.\n\nمعنی واژگان:مباحث: بحث ها، جستارها، جستجوها/ جنون: در اينجا مفهوم بي خبري از عالم عقل است/ وراي: بالاتر از، غير از/ قال و قيل: بحث و جدال/ مسأله: موضوع مورد سؤال که معمولاً در مورد علوم و فقاهت است."
      },
      {
        "text": "دل از کرشمهٔ ساقی به شُکر بود ولی / ز نامساعدیِ بختش اندکی گِلِه بود",
        "explanation": "معنی بیت: دلم از ناز و غمزة ساقی سپاسگزاری می کرد، اما از ناسازگاری بخت خود مختصر شکایتی داشت، حافظ در غزل دیگر می فرماید:\n\nدر حق من لبت آن لطف که میفرماید\n\nگرچه خوبست و لیکن قدری بهتر ازین\n\nمعنی واژگان:کرشمه: ناز و غمزه، به گوشه ي چشم اشاره ي محبت آميز کردن/ بشکر: در حال شکر، خوشحال و خرسند/ نامساعدي: ناموافق بودن/ گله: شکايت."
      },
      {
        "text": "قیاس کردم و آن چشمِ جادوانهٔ مست / هزار ساحر چون سامریش در گَله بود",
        "explanation": "معنی بیت: سنجیدم و دیدم که از دیدة افسونگر مخمور تو هزار ساحر به تردستی سامری که امت موسی را فریفت گله و شکایت داشتند که تو ما را که جادوگریم به سحر نگاه خود افسون کردی؛ اگر گله به فتح اول خوانده شود، معنی مصراع چنین تواند بود: دیدة افسونگر تو هزار ساحر چون سامری در گله یا خیل و حشم خود داشت.\n\nمعنی واژگان:قياس کردم: سنجيدم/ و: و ديدم/ جادوانه: ساحر، سحرکننده، جادوگر/ مست: صفت چشم، خمارآلود/ ساحر: جادوگر/ سامري: مرد جادوگري که به ستيز با حضرت موسي (ع) برخاست و گوساله اي از طلا ساخت و آن را به صدا درآورد و مردم را به پرستش آن کشانيد/ گله: گروه زيردست؛ با توجه به گلّه گاو و گوساله و ارتباط با سامري."
      },
      {
        "text": "بگفتمش به لبم بوسه‌ای حوالت کن / به خنده گفت کِی‌ات با من این معامله بود؟",
        "explanation": "معنی بیت: به یار گفتم: برات یک بوسه به لب من بر لب خود بده، با تبسم پاسخ داد که من با تو چنین دادوستدی هرگز نداشتم.\n\nمعنی واژگان:حوالت کن: حواله کن، تحويل بده/ کيّت: چه وقت تو را/ معامله: دادوستد."
      },
      {
        "text": "ز اخترم نظری سعد در رَه است که دوش / میان ماه و رخِ یارِ من مُقابله بود",
        "explanation": "معنی بیت: ستارة بخت من نگرشی فرخنده و نظری میمون با من خواهد داشت، چه دیشب ماه گردون با مهر رخسار یار رویاروی شد و قران سعدین (مقارنة دو سعد یاد و اختر فرخنده) اتفاق افتاد.\n\nمعنی واژگان:اختر: ستاره ي بخت/ نظر: فال، شگون و يکي از پنج حالت سيارات يعني: مقارنه، تسديس، تربيع، تثليث و مقابله که از اين حالات مقابله نظر عداوت و دشمني است/ دوش: ديشب، شب گذشته/ مقابله: يکي از پنج حالت سيارات که در اين حالت نظر عداوت و دشمني و جدال است/ سعد: فرخنده"
      },
      {
        "text": "دهانِ یار که درمانِ دردِ حافظ داشت / فغان که وقتِ مُرُوَّت چه تنگ حوصله بود",
        "explanation": "معنی واژگان:درمان: مداوا/ فغان: مخفف افغان، افسوس، دريغ، داد و فرياد/ مروّت: جوانمردي، ابراز لطف/ تنگ حوصله: ملول و ناشکيبا"
      }
    ]
  },
  {
    "title": "غزل شماره ۲۱۶ حافظ",
    "verses": [
      {
        "text": "آن یار کز او خانهٔ ما جایِ پَری بود / سر تا قدمش چون پَری از عیب بَری بود",
        "explanation": "معنی بیت: یار زیبایی که از مقدم او سرای ما گویی جای پریان زیبا می گشت، چون فرشته سر تا پایش از نقص و کاستی پاک و مبرا بود؛ سعدی گوید:\n\nپری که در همه عالم بحسن مشهورست\n\nز شرم چون تو پری زاده میشود پنهان\n\nمیان پری به معنی موجود خیالی زیبا و پری به معنی فرشته صنعت تجنیس یا جناس تام مراعات شده است.\n\nمعنی واژگان:پري: مظهر زيبايي و لطافت که بعضي آن را به فرشته و بعضي به جن مؤنث تعبير مي کنند/ سر تا قدم: همه ي وجود/ بري: پاک و منزه، عاري، خالي."
      },
      {
        "text": "دل گفت فروکش کنم این شهر به بویش / بیچاره ندانست که یارش سفری بود",
        "explanation": "معنی بیت: دل می گفت که درین شهر به امید و آرزوی وی رحل اقامت می افکنم و مقیم می شوم، بیچاره آگاه نبودکه یار ازین دیار آهنگ سفر داشت.\n\nمعنی واژگان:فروکش کردن: اقامت کردن و ماندن در جايي/ بويش: رايحه ي دوست داشتني او و آرزوي مشاهده و ديدار او (ايهام)/ سفري: رفتني، مسافر"
      },
      {
        "text": "تنها نه ز رازِ دلِ من پرده برافتاد / تا بود فلک، شیوهٔ او پرده‌دری بود",
        "explanation": "معنی بیت: تنها من نيستم که راز دلم برملا شد و ظاهر گشت، بلکه تا روزگار بود، روش آن افشاي راز عاشقان و رسوا کردن آنها بوده است.\n\nمحصول بيت ــ تنها دل من نيست كه پرده از رازش برافتاد، يعنى اسرارش فاش گشت و رسواى عالم شد. بلكه از زمانى كه فلك خلق شده كار و پيشه\u200Cاش پرده\u200Cدرى است. يعنى محبت من نسبت به جانانى كه امروز رخت از اين جهان بربسته است مخفى و نهانى بود، اما با مرگش آشكار شد گويا كه فلك پرده سر دل مرا چاك زد و آشكارش ساخت.\n\nمعنی واژگان:تنها: فقط/ راز دل: سر عشق/ پرده برافتادن (از): آشکار شدن/ شيوه: روش، راه و رسم/ پرده دري: رسوا کردن/ مقصود اين است که با از دست بردن يار مرا به اظهار عشق واداشت و به اين ترتيب مرا رسوا کرد."
      },
      {
        "text": "منظورِ خردمندِ من آن ماه که او را / با حُسنِ ادب شیوهٔ صاحب‌نظری بود",
        "explanation": "معنی بیت: معشوق دانای من آن ماه لقا که با کمال فضل و دانش عنایت و بصیرت را نیز جمع داشت(ادامه در بیت بعد)\n\nمعنی واژگان: منظور: آن کسي که در نظر دارم، محبوب/ حسن ادب: آداب داني/ شيوه: راه و رسم/ صاحب نظري: نکته سنجي/ از چنگ به در بردن: گرفتن و بردن."
      },
      {
        "text": "از چنگِ مَنَش اختر بَدمِهر به در برد / آری چه کنم؟ دولتِ دورِ قمری بود",
        "explanation": "معنی بیت: طالع ناسازگار از دست من او را ربود، بلی کاری نتوان کرد، چه فرصت دیدار چون دولت ناپایدار گردش ماه بود که بیش از دو هفته نیست.\n\nمعنی واژگان: اختر بدمهر: طالع نامساعد/ دولت دور قمري: دولت از يک نظر استعمالش طنزآميز است و در نظر ديگر دولت در مفهوم حکومت و غلبه است/ دور قمري: دور آخر کواکب سيّاره است و گويند در هر کوکبي هفت هزار سال مي باشد، هزار سال به خودي خود صاحب عمل است، و شش هزار سال ديگر به مشارکت شش کوکب ديگر، و آدم عليه السلام در اول دور قمري به ظهور آمد و آن دوره به پايان رسيد/ و در معني ظاهري گردش ماه که همان گردش فلک و گردش روزگار باشد"
      },
      {
        "text": "عُذری بِنِه ای دل، که تو درویشی و او را / در مملکتِ حُسن سَرِ تاجْوَری بود",
        "explanation": "معنی بیت: دلا، اگر معشوق با تو نمی نشیند، معذورش بدار، چه در کشور زیبایی تاج فرمانروایی بر سر دارد و تو تهیدستی بینوا بیش نیستی.\n\nمعنی واژگان:عذري بنه: بهانه اي بياور/ مملکت حسن: کشور زيبايي/ تاجوري: پادشاهي/ سر: قصد"
      },
      {
        "text": "اوقاتِ خوش آن بود که با دوست به سر رفت / باقی همه بی‌حاصلی و بی‌خبری بود",
        "explanation": "معنی بیت: اوقات خوش همان بود که با معشوق به سر برديم و در کنار او بوديم و باقي اوقات همه در بي ثمري و ناآگاهي سپري شد.\n\nمحصول بيت ــ اوقات خوب و خوش آن بود كه با دوست گذشت، يعنى وقتى كه با جانان صرف شد بهترين وقتها بود باقى همه بى\u200Cحاصلى و بى\u200Cخبرى بود. يعنى با غفلت گذشت حاصل اين\u200Cكه مفيد نبود.\n\nمعنی واژگان:اوقات: جمع وقت، زمانها/ خوش: دلپذير/ به سر رفت: سپري شد/ بيحاصلي: بي بهره بودن از زندگي/ بي خبري: ناآگاهي"
      },
      {
        "text": "خوش بود لبِ آب و گل و سبزه و نسرین / افسوس که آن گنجِ روان رهگذری بود",
        "explanation": "معنی بیت: کنار جویبار و گل و سبزه و نسرین خوشی و صفایی داشت، دریغا که آن یار زیبا که از آراستگی به گنج قارون می ماند، به شتاب گذشت و درنگی نزد ما نکرد.\n\nمعنی واژگان: رهگذري: گذرنده، رفتني/ گنج روان: گنج قارون، زر و سيم رايج، معشوقي که چون روان (= روح) عاشق است."
      },
      {
        "text": "خود را بکش ای بلبل از این رشک که گُل را / با بادِ صبا وقتِ سحر جلوه‌گری بود",
        "explanation": "معنی بیت: ای بلبل عاشق، خود را از حسد هلاک کن که گل معشوق تو سحرگاه (پگاه) حسن خود را بر نسیم صبا عرضه می کرد و با باد بهاری به جنبش و رقص می پرداخت.\n\nمعنی واژگان:خود را بکش: سخت ناراحت و غصه دار و خشمگين شو/ رشک: حسادت، حسد/ جلوه گري: ناز و کرشمه اي که شيوه ي زيبارويان است و براي دل بردن از اين و آن به کار مي رود."
      },
      {
        "text": "هر گنجِ سعادت که خدا داد به حافظ / از یُمنِ دعایِ شب و وِردِ سَحَری بود",
        "explanation": "معنی بیت: هر گنج سعادت و خوشبختي که خداوند به حافظ عطا کرد، همه از برکت دعاي شب و ذکر سحرگاهي است.\n\nمحصول بيت ــ هر گنج سعادتى كه خداوند به حافظ داده از يمن و بركت دعاى شب و ورد سحرى است يعنى از بركت اشتغال وى است شب\u200Cها به ادعيه و سحرها به اوراد.\n\nمعنی واژگان: يمن: برکت، مبارکي/ ورد: ذکر، دعا/سحري: سحرگاهي"
      }
    ]
  },
  {
    "title": "غزل شماره ۲۱۷ حافظ",
    "verses": [
      {
        "text": "مسلمانان مرا وقتی دلی بود / که با وی گفتمی گر مشکلی بود",
        "explanation": "معنی بیت: اي مسلمانان، زماني دلي داشتم که مشکلم را به او مي گفتم.\n\nمحصول بيت ــ اى مسلمانان زمانى دلى داشتم كه هر مشكلى پيدا مى\u200Cكردم به او مى\u200Cگفتم. يعنى در كتمان راز عشق به قدرى مصر بودم كه به جز دل آن را به كسى اظهار نمى\u200Cكردم\n\nمعنی واژگان: گفتمي: مي گفتم"
      },
      {
        "text": "به گِردابی چو می‌افتادم از غم / به تدبیرش امیدِ ساحلی بود",
        "explanation": "معنی بیت: هنگامي که در گرداب غم مي افتادم و به بلا و سختي گرفتار مي شدم، اميد داشتم که با چاره انديشي دل، از درد و غم رهايي يابم و به ساحل نجات برسم.\n\nبه درياى اشكم كه مى\u200Cافتادم، اميد خلاص شدن از آن\u200Cجا به معاونت او بود.\n\nمعنی واژگان:گرداب: ورطه/ تدبير: کارداني."
      },
      {
        "text": "دلی همدرد و یاری مصلحت بین / که اِستِظهارِ هر اهلِ دلی بود",
        "explanation": "معنی بیت: دلی داشتم که مانند من درد محبت داشت و مصلحت شناس بود و مایة پشت گرمی صاحبدلان.\n\nمعنی واژگان:همدرد: غمخوار/ مصلحت بين: صلاح انديش/ استظهار: پشتگرمي/ اهل دل: عاشق زنده دل، عاشق با احساس و روشن بين"
      },
      {
        "text": "ز من ضایع شد اندر کویِ جانان / چه دامنگیر یا رب منزلی بود",
        "explanation": "معنی بیت: دل در کوی دلدار از دست من رفت. پروردگارا، کوی جانان سر منزلی بود که مرا سخت پای بند ساخت.\n\nمعنی واژگان:ضايع شد: تباه شد، از دست رفت/ جانان: معشوق، منسوب به جان/ دامن گير: پاي بند کننده"
      },
      {
        "text": "هنر بی‌عیبِ حِرمان نیست لیکن / ز من محروم‌تر کِی سائلی بود؟",
        "explanation": "معنی بیت: هنر عشق بی نقص محرومی و بی بهره ماندن از وصال یار هیچگاه میسر نیست و خواهنده و آرزومندی ناکامتر از من نتوان یافت، چه هنرم بیش است؛ حافظ در غزل دیگر فرماید:\n\nعشق می ورزم و امید که این فن شریف\n\nچون هنرهای دگر مایة حرمان نشود\n\nمعنی واژگان:حرمان: نااميدي، محروميت/ محروم: نااميد/ سائل: خواهنده، گدا."
      },
      {
        "text": "بر این جانِ پریشان رحمت آرید / که وقتی کاردانی کاملی بود",
        "explanation": "محصول بيت ــ به اين مست پريشان رحمت كنيد يعنى مرحمت كنيد. زيرا روزى و روزگارى يك كاردان كامل بود. يعنى يك زمان بيدار و هوشيار بود اما حالا مست و بى\u200Cهوش گشته است پس حالا از روى رحم بگوئيد خدا انصافت دهد.\n\nمعنی واژگان:رحمت آوردن: دلسوزي کردن/ کاردان: مدبّر، تدبيرکننده/ کامل: با کمال، بي نقص"
      },
      {
        "text": "مرا تا عشق تعلیمِ سخن کرد / حدیثم نکتهٔ هر محفلی بود",
        "explanation": "معنی بیت: از زماني که عشق طرز سخن گفتن را به من آموخت، حکايت و سخنم در هر مجلسي نکته اي ظريف و دل نشين شده است.\n\nمحصول بيت ــ از وقتى كه عشق سخن گفتن تعليمم داده سخنم نكته هر مجلس شده است يعنى هر چه مى\u200Cگويم تمامآ اشعار عاشقانه و سوزناك است.\n\nمعنی واژگان:تا: از وقتي که/ تعليم کرد: ياد داد، آموخت/ حديث: گفتگو/ نکته: لطيفه، آنچه باعث لطف و شکوه مي شود/ محفل: مجلس."
      },
      {
        "text": "مگو دیگر که حافظ نکته‌دان است / که ما دیدیم و محکم جاهلی بود",
        "explanation": "معنی واژگان: دیگر: هرگز/ نکته دان: کسي که به لطائف و ظرائف وارد است/ ديديم: تجربه کرديم و فهميديم/ محکم جاهل: سخت نادان."
      }
    ]
  },
  {
    "title": "غزل شماره ۲۱۸ حافظ",
    "verses": [
      {
        "text": "در ازل هر کو به فیضِ دولت ارزانی بُوَد / تا ابد جامِ مرادش همدمِ جانی بُوَد",
        "explanation": "معنی بیت: هرکس به فیض و عنایت دولت فقرو انقطاع از ماسوی الله هم در روز نخست مستحق گشت، تا جاودان جام مقصود و ساغر مراد مونس جان وی خواهد بود.\n\nمعنی واژگان:ازل: روز بي آغاز جهان هستي/ فيض: بخشش، امتياز/ دولت: خوشبختي/ ارزاني: لايق، درخور، شايسته، ارزنده/ ابد: شام بي پايان دنياي وجود/ همدم: همنشين، يار/ جاني: مانند جان، همچون جان عزيز و گرامي."
      },
      {
        "text": "من همان ساعت که از مِی خواستم شد توبه کار / گفتم این شاخ ار دهد باری، پشیمانی بُوَد",
        "explanation": "معنی بیت: من همان وقت که عزم داشتم از باده نوشی توبه کنم، با خود گفتم این نهال توبه اگر میوه\u00ADای برآرد، جز پشیمانی و ندامت چیزی نخواهد بود.\n\nمعنی واژگان:ساعت: زمان/ خواستم شد: مي خواستم بشوم/ توبه کار: تائب، توبه کننده/ شاخ: شاخه/ بار: ميوه"
      },
      {
        "text": "خود گرفتم کَافکَنَم سجاده چون سوسن به دوش / همچو گُل بر خِرقه رنگِ مِی مسلمانی بُوَد",
        "explanation": " معنی بیت: گیرم که سوسن وار سجاده به دوش کشم،آیا وقتی که بر دلق من رنگ باده مانندگل سرخ نمایان باشد من مسلمانم؟ مقصود آنکه در این حال به راستی مسلمان نیستم و سجاده به دوشی ریا کارم.\n\nمعنی واژگان:خود: واقعاً/ گرفتم: فرض مي کنم/ افکنم: بيندازم/ سجاده: جانماز/ سجاده چون سوسن (با حذف ياء وحدت يا نکره): سجّاده اي چون سوسن، يعني به رنگ سفيد/ گل: مقصود گل سرخ است که رنگ آن سرخ و رنگ مي همچون رنگ آن است/ خرقه: لباس درويشان و صوفيان و زاهدان/ در اين بيت اساس کار «رنگ» است که سجاده و سوسن به رنگ سفيد و گل و مي به رنگ سرخ هستند."
      },
      {
        "text": "بی چراغِ جام در خلوت نمی‌یارم نشست / زان که کُنجِ اهلِ دل باید که نورانی بُوَد",
        "explanation": "معنی بیت: بی فروغ ساغر می درخلوت خانه نمی توانم مقیم بمانم،چه زاویۀ اقامتگاه صاحبدلان باید که مانند دلشان روشن باشد.\n\nمعنی واژگان:خلوت: گوشه ي تنهايي که زاهدان و صوفيان براي خود انتخاب مي کنند/ نمی یارم :توانستن و قادر بودن/ کُنج اهل دل: گوشه ي خلوت عاشقان"
      },
      {
        "text": "همتِ عالی طلب جامِ مُرَصَّع گو مباش / رند را آبِ عِنَب یاقوتِ رُمّانی بُوَد",
        "explanation": "معنی بیت: ارادۀ والا بجوی ، اگر ساغر گوهرنشان نباشد، باکی نیست، چه برای قلندر وارسته آب انگور خود یاقوت سرخ به شمارآید.\n\nمعنی واژگان:همت: اراده اي که بتواند از همه چيز بگذرد/ عالي: بلند/ مرصّع: جواهرنشان/ گو مباش: خواه باشد و خواه نباشد/ رند: کسي که ظاهري بد و باطني نيکو دارد و از لحظات عمرش در راه رسيدن به حق استفاده مي کند/ آب عنب: شراب/ ياقوت رمّاني: ياقوتي همچون دانه هاي انار سرخ و درخشان"
      },
      {
        "text": "گرچه بی‌سامان نماید کارِ ما، سهلش مبین / کاندر این کشور گدایی، رَشکِ سلطانی بُوَد",
        "explanation": "معنی بیت: اگرچه کار ما پریشان به نظر می رسد، به خواری در آن نظر مکن،چه مقام سلطنت و پادشاهی برگدائی و درویشی درکوی عشق رشک می برد و غبطه می خورد.\n\nمعنی واژگان:بي سامان: پريشان، درهم، بي نظم و ترتيب/ نمايد: جلوه مي کند/ سهل: ساده و غيرمهم/ مبين: تصور مکن/ اين کشور: مقصود مملکت عشق و فقر و استغناي روحاني است/ رشک: حسد، غبطه/ سلطاني: سلطنت و پادشاهي"
      },
      {
        "text": "نیک نامی خواهی ای دل با بَدان صحبت مدار / خودپسندی جانِ من بُرهانِ نادانی بُوَد",
        "explanation": "معنی بیت: اي دل، اگر به دنبال نيک نامي هستي، با انسان هاي بد هم نشين نباش و معاشرت نکن. عزيز من، خودخواهي دليل و نشان ناداني و جهل است.\n\nمحصول بيت ــ اى دل اگر مى\u200Cخواهى كه نيكنام شوى، يعنى به نيكنامى مشهور گردى، با نادانان هم\u200Cصحبت مباش. يعنى معاشرت مكن زيرا قبول چيز بد و كار ناشايست دليل نادانى است.\n\nمعنی واژگان:اي دل: اي عزيز من/ صحبت مدار: همنشيني و نشست و برخاست مکن/ بدان: اشخاص بد که مصراع دوم نوعي از بدي را نشان مي دهد و آن خودپسندي يعني تکبّر و خويشتن بيني است/ جان من: عزيز من، اي کسي که همچون جان من عزيز هستي/ برهان: دليل، نشانه"
      },
      {
        "text": "مجلسِ اُنس و بهار و بحثِ شعر اندر میان / نَستَدَن جامِ مِی از جانان گران جانی بُوَد",
        "explanation": "معنی بیت: بهار است و مجلس عيش و عشرت دوستان هم دل و يک رنگ مهيّاست و بحث شعر نيز در ميان است. اگر از دست معشوق زيبارو جام شراب را نگيري و ننوشي، دليل بر سستي و بي ذوقي توست.\n\nمحصول بيت ــ مجلسمان مجلس انس است و ايام بهار و مسأله مورد بحثمان عشق است. در همچو مجلسى با چنين حالى از جانان باده نگرفتن گران\u200Cجانى است يعنى ناشى از غلظت شأن و ثقلت طبع است. خلاصه از جانان جام باده نگرفتن و نخوردن از دنائت زياد مى\u200Cباشد.\n\nمعنی واژگان:مجلس انس: محفل دوستانه/ نستدن: نگرفتن/ جانان: معشوق/ گرانجاني: بي ذوقي و عدم درک هوشيارانه"
      },
      {
        "text": "دی عزیزی گفت حافظ می‌خورد پنهان شراب / ای عزیزِ من! نه عیب آن بِه که پنهانی بود؟",
        "explanation": "معنی بیت: ديروز عزيزي مي گفت که حافظ پنهاني شراب مي نوشد. اي عزيز من، آيا بهتر نيست که عيب پنهان بماند؟!\n\nمحصول بيت ــ ديروز عزيزى گفت كه حافظ شراب را نهانى مى\u200Cخورد خواجه مى\u200Cگويد: اى عزيز من، پنهانى شراب خوردن عيب نيست همان بهتر كه مخفى خورده شود يا ممكن است اين\u200Cطور معنا شود :\n\nآيا بهتر نيست كه عيب مخفى شود يعنى اگر باده نوشيدن را عيب فرض نمائيم پس با اين تقدير پنهان خوردن آن بهتر است ولكل وجهة.\n\nمعنی واژگان:دي: ديروز/ عزيز: دوست گرامي/ پنهاني: به صورت پنهان و مخفيانه"
      }
    ]
  },
  {
    "title": "غزل شماره ۲۱۹ حافظ",
    "verses": [
      {
        "text": "کنون که در چمن آمد گُل از عَدَم به وجود / بنفشه در قدمِ او نهاد سر به سجود",
        "explanation": "محصول بيت ــ اكنون كه گل در چمن از عدم به\u200Cوجود آمد، بنفشه در قدم او سر به سجده نهاد.\n\nكسى كه گفته است ــ بنفشه با سجده سر به پاى گل نهاد، حق معنى را ادا نكرده است از قرار معلوم بنفشه اغلب در دامان نهال گل سبز مى\u200Cشود و وضع قرار گرفتن گل بنفشه طورى است كه گويا سرش به طرف سينه متمايل شده مثل اين\u200Cكه در حال سجده است.\n\nمعنی واژگان:چمن: باغ/ عدم: نيستي/ وجود: هستي"
      },
      {
        "text": "بنوش جامِ صبوحی به نالهٔ دَف و چنگ / ببوس غَبغَب ساقی به نغمهٔ نی و عود",
        "explanation": " معنی ابیات: اکنون که گل سرخ در باغ شکوفا شد و از نيستي به هستي آمد و بنفشه در پاي سر به سجده نهاد، با آواز دف و چنگ جام شاب صبحگاهي را بنوش و با آهنگ ني و عود بر غبغب ساقي زيبارو بوسه بزن.\n\nمحصول بيت ــ جام باده صبوحى را با ناله دف و چنگ نوش كن. يعنى باده را با آواز ساز و سوز بخور، و پس از آن به نغمه عود و نى گوش بده و غبغب ساقى را ببوس. خلاصه از فرصتى كه دست داده با ذوق و كامرانى استفاده كن. اين بيت جواب فعل امرى است كه در بيت اول آمده يعنى ايام گل است، بايد با ساز و نغمه باده نوشيد.\n\nمعنی واژگان: صبوحي: شراب صبحگاهي. ناله: آوا، نوا/ دف: سازي است که آن را دايره ي زنگي هم مي گويند/ چنگ: آن هم سازي است زهي که فرنگيان آن را «هارپ» مي گويند/ غبغب: برجستگي زيباي زير چانه ي زيبارويان فربه را مي گويند (در زمان قديم فربهي زيبارويان مورد پسند بوده است)/ نغمه: آواز، ترانه، نوا/ عود: سازي است که آن را «رود» و «بربط» هم مي گويند"
      },
      {
        "text": "به دورِ گُل منشین بی شراب و شاهد و چنگ / که همچو روزِ بقا هفته‌ای بُوَد معدود",
        "explanation": "معنی بیت: در ایام گل بی باده و یار زیبا و ساز طرب مباش که روزگار گل مانند روز عمر آدمی هفته ای بیش نیست.\n\nمعنی واژگان:دور: دوران، هنگام/ گل: گل سرخي که از آن گلاب مي گيرند/ شاهد: زيبارو/ روز بقا: زمان زندگي ما/ معدود: مقدار کمي (متضادّ متعدد = مقدار يا تعداد زيادي)"
      },
      {
        "text": "شد از خروجِ رِیاحین چو آسمان روشن- / زمین، به اخترِ میمون و طالعِ مسعود",
        "explanation": "معنی بیت: از فروغ گلها و گیاهان خوشبو و تأثیر ستارة فرخنده و اختر سعد زمین چون آسمان نورانی گشت.\n\nمعنی واژگان:خروج رياحين: سر زدن گلها، خارج شدن ريحان ها از زمين (ريحان به گلهايي جز گل سرخ مي گويند که فارسي آن را اسپر غم يا اسپرم مي نامند)/ در بعضي نسخه ها بروج رياحين آمده است در نسخه بدل «فروغ» بجای «خروج» آمده که بر متن ترجیح دارد/ اختر ميمون: ستاره ي مبارک، مقصود بخت خوش و بابرکت است/ طالع مسعود: ستاره ي خوشبختي، طالع به معني طلوع کننده و اصطلاحاً به معني بخت است و مسعود داراي سعادت و خوشبختي."
      },
      {
        "text": "ز دستِ شاهدِ نازک‌عِذار عیسی‌دَم / شراب نوش و رها کن حدیثِ عاد و ثمود",
        "explanation": "معنی بیت: از دست یار زیبای لطیف رخسار و عیسوی نفس جانبخش باده درکش و داستان قوم عاد و ثمود را بفراموشی سپار و از آنان سخن مگو.\n\nعاد: نام قوم هود پیامبر که بسبب نافرمانی بطوفان باد نابود شدند.\n\nثمود: نام قوم صالح پیامبر\n\nمعنی واژگان:شاهد: زيبارو/ نازک عذار: لطيف چهره/ عيسي دم: کسي که نفسش مانند حضرت عيسي زندگي بخش است/ حديث: گفتگو، سخن/ عاد و ثمود: دو طايفه بودند که خدا بر آنها عذاب فرستاد و آنها را هلاک و نابود کرد."
      },
      {
        "text": "جهان چو خُلدِ بَرین شد به دورِ سوسن و گل / ولی چه سود که در وِی نه ممکن است خُلُود",
        "explanation": "معنی بیت: در فصل شکفتن سوسن و گل، جهان هم چون بهشت برين، زيبا و باطراوت شد، ولي افسوس که برخلاف بهشت، جاودانه نيست و براي هميشه نمي توان در آن زندگي کرد.\n\nمحصول بيت ــ در فصل گل و سوسن جهان چون بهشت شد، اما چه فايده خلودى كه در جنت است در آن نيست يعنى بقا ندارد. خلاصه جهان فانى هر قدر هم كه با ازهار و انوار مزين گشته به خلد برين شبيه گردد زينتش سريع\u200Cالزوال است يعنى جاويدان نيست.\n\nمعنی واژگان:خلد برين: بهشت اعلي/ دور: دوران/خلود: جاويدان بودن، هميشه زنده بودن"
      },
      {
        "text": "چو گل سوار شَوَد بر هوا سلیمان‌وار / سحر که مرغ درآید به نغمهٔ داوود-",
        "explanation": "معنی واژگان:سليمان وار: مانند حضرت سليمان که باد را در اختيار داشت و در هوا ظاهر مي شد که گل هم بر سر شاخ چنين جلوه اي دارد/ نغمه داوود: حضرت داوود آواز و نوازندگي بي نظيري داشته است."
      },
      {
        "text": "به باغ، تازه کن آیینِ دینِ زردشتی / کنون که لاله برافروخت آتشِ نمرود",
        "explanation": "معنی ابیات: آنگاه که گل بر فراز شاخه مانند سلیمان بر دوش باد برنشیند و سحرگاه که بلبل نغمة خوش داودی آغازد، در بوستان رسم آئین زردشتی را که میگساری باشد از نو برپای دار که اینک چراغ افروختة لاله نمودار آتش نمرود است که بر حضرت ابراهیم گلستان شد.\n\nمعنی واژگان: تازه کردن: تجديد کردن/ آيين دين زردشتي: شادي و شادماني و برپا کردن مجلس شادي و باده گساري با ساقيان گلچهره/ (نزد ايرانيان زردشت و حضرت ابراهيم يکي دانسته شده است). آتش نمرود: آتشي که نمرود براي سوزاندن حضرت ابراهيم برپا کرد نمرود نام پادشاهی که در سرزمین بابل شهری ساخت و همه مردم را بپرستش خود مجبور کرد و ادعای الوهیت نمود."
      },
      {
        "text": "بخواه جامِ صَبوحی به یادِ آصفِ عهد / وزیرِ مُلکِ سلیمان، عمادِ دین، محمود",
        "explanation": "معنی بیت: و به ياد وزير زمان، خواجه عمادالدّين محمود، جام صبوحي طلب کن و بنوش.\n\nمحصول بيت ــ وقتى كه گل با وصفى كه گذشت باز شود به ياد آصف دهر جام لبالب بخواه، به ياد آصفى كه وزير ملك سليمان است و لقبش عماد دين و اسمش محمود است. خلاصه به عشق وزيرى كه با اين لقب ملقب و با اين علم معلم بوده باده بنوش.\n\nمعنی واژگان:صبوحي: شراب صبحگاهي/ آصف: وزير حضرت سليمان که در شعر حافظ به عنوان «وزير» به طور مطلق به کار رفته است/ ملک سليمان: فارس و بخصوص شيراز/ عماد دین محمود: عمادالدین محمود وزیر شاه شیخ ابواسحاق اینجو"
      },
      {
        "text": "بُوَد که مجلس حافظ به یمن تربیتش / هر آنچه می‌طلبد جمله باشدش موجود",
        "explanation": "معنی بیت: امید است که بزم حافظ بمیمنت ادب پروری و احسان وی هرچه خواهد، جملگی فراهم گردد.\n\nمعنی واژگان:يمن: مبارکي، برکت/ تربيت: توجه و نظر لطف/ جمله: همگي/ بود که: شايد که، اميد است که."
      }
    ]
  },
  {
    "title": "غزل شماره ۲۲۰ حافظ",
    "verses": [
      {
        "text": "از دیده خونِ دل همه بر رویِ ما رَوَد / بر رویِ ما ز دیده چه گویم چه‌ها رَوَد",
        "explanation": "معنی بیت: پيوسته از چشم، اشک خونين بر چهره ي ما روان است و چه بگويم که از ديده چه ها بر سر ما مي رود!\n\nمحصول بيت ــ هر چه خون دل است همه از ديده بر رويمان جارى مى\u200Cشود يعنى خون دلمان تمامآ از چشممان به رويمان مى\u200Cريزد يا اين\u200Cكه دائم خون دل به رويمان مى\u200Cريزد يعنى هميشه گريه مى\u200Cكنم. جايز است در مصرع ثانى در جمله «ز ديده» زاى مفرده به معناى من اجليه باشد يعنى از گوشه ديده بر روى ما چه\u200Cها رود و يا چه\u200Cها مى\u200Cريزد خلاصه هر بلائى كه به سر دل مى\u200Cآيد از چشم است و هر چه دل مى\u200Cكشد از دست چشم مى\u200Cكشد.\n\n"
      },
      {
        "text": "ما در درونِ سینه هوایی نهفته‌ایم / بر باد اگر رَوَد دلِ ما زان هوا رَوَد",
        "explanation": "معنی بیت: ما در فضای سینه مهری پنهان داریم و اگر دل ما بباد رود و جان در گرداب خطر افتد، از تأثیر همان عشق و هوای نهانی است.\n\nمعنی واژگان:هوا: آرزو (با توجه به معني ديگر هوا که باعث به باد رفتن اشياء مي شود)/ بر باد رفتن: نابود شدن و از دست رفتن (با توجه به معني ظاهري آن)/ کلمه ي «هوا» علاوه بر معني ظاهري و آرزو معني بلند «عشق» را هم در خود دارد که مقصود اصلي همين معني اخير است"
      },
      {
        "text": "خورشیدِ خاوری کُنَد از رَشک جامه چاک / گر ماهِ مِهرپرورِ من در قبا رَوَد",
        "explanation": " معنی بیت: اگر ماه رخسار عشق آفرین من قبا پوشد و جلوه گری نماید، مهر خاور از حسد جامه بر تن درد.\n\nمعنی واژگان:خورشيد خاوري: خورشيدي که هر بامداد از مشرق طلوع مي کند/ رشک: حسد، حسادت/ جامه چاک کردن: ناراحت شدن به گونه اي که گريبان خود را پاره کند/ماه مهرپرور: زيبارويي که با ناز و تنعم پرورده شده بود/ قبا: نوعي جامه است که جلو آن تا پايين چاک است و لباس مخصوص بيرون آمدن از خانه، يعني لباس متعارف کوچه و بازار بوده است / چاک کردن جامه توسط خورشيد هم اشاره به از هم دريدن سياهي شب و طلوع خورشيد است"
      },
      {
        "text": "بر خاکِ راهِ یار نهادیم رویِ خویش / بر رویِ ما رواست اگر آشنا رَوَد",
        "explanation": "معنی بیت: ما روي خود را بر خاک راه معشوق قرار داديم و خاک راه او شديم و اگر آن دوست و آشناي دل پا بر چهره ي ما بگذارد، سزاوار و جايز است.\n\nمحصول بيت ــ ما روى خود را بر خاك راه يار نهاده\u200Cايم پس جايز است اگر آشنا بر روى ما قدم بگذارد. يعنى اگر آشنا از روى ما بگذرد رواست. با توجه به دو معناى مذكور جايز است، مراد از آشنا در اين\u200Cجا جانان باشد.\n\nمعنی واژگان:روي: چهره/ روا: شايسته، پسنديده/ آشنا: معشوق، يار/«آشنا» در مفهوم ديگري نيز هست و آن «شنا» هست که چهره ي عاشق دريايي است از اشک که معشوق در آن «شنا» مي کند/ «آشنا رود» يعني شنا کرده شود (بيت بعد تا حدي مؤيد اين نظر است)/ رود: قدم بر سر ما نهد و بگذرد"
      },
      {
        "text": "سیل است آبِ دیده و هر کس که بگذرد / گر خود دلش ز سنگ بُوَد هم ز جا رَوَد",
        "explanation": "معنی بیت: سرشک ما سیلی روانست و هر که بر ما گذر آرد، اگر دل وی سنگین هم باشد، در برابر این سیل تاب نیاورد و از جای برکنده شود و رحم آورد.\n\nمعنی واژگان:خود: واقعاً/ از جا رفتن: ناراحت و خشمگين شدن، از طرفي سيل سنگ هاي سر راه خود را از جا مي برد که اشاره به اين است که دل سنگ هم ز جا به در مي رود"
      },
      {
        "text": "ما را به آبِ دیده شب و روز ماجراست / زان رهگذر که بر سرِ کویش چرا رَوَد",
        "explanation": "معنی بیت: ما با اشک خود کشمکش و گفتگوئی داریم، از آن سبب که او بکوی یار رسیده است ولی ما مهجور مانده ایم.\n\nمعنی واژگان:ماجرا: بحث و گفتگو، مجادله و نزاع/ زان رهگذر: به اين جهت، به جهت اين که"
      },
      {
        "text": "حافظ به کوی میکده دایم به صدقِ دل / چون صوفیانِ صومعه دار از صفا رَوَد",
        "explanation": "معنی بیت: حافظ با نیت درست مانند درویشان خلوت نشین با دلی پاک بمیخانة معرفت روی میآورد.\n\nمعنی واژگان:دايم: هميشه/ صدق دل: صميم قلب و صفاي باطن/ صوفيان صومعه دار: صوفيان صاحب خانقاه/ از صفا رود: دو معني متضاد دارد. يکي آن که از روي صفا و صميميت و پاکدلي مي رود که مربوط به خود حافظ مي شود و ديگر آن که صفا و يکرنگي را ترک مي کند که مربوط به صوفيان مي شود"
      }
    ]
  },
  {
    "title": "غزل شماره ۲۲۱ حافظ",
    "verses": [
      {
        "text": "چو دست بر سرِ زلفش زنم به تاب رَوَد / ور آشتی طلبم با سرِ عِتاب رَوَد",
        "explanation": "معنی بیت: همینکه بگیسوی وی (یار) دست میرسانم خشمگین میشود و اگر مهر و سازگاری بجویم بملامت و پرخاش روی میآورد.\n\nمعنی واژگان:تاب: خشم، در تعبيري ديگر، «به تاب رفتن: به معني خشمگين شدن است/ البته انتخاب کلمه ي «تاب» با زلف هنري است که حافظ اغلب مراعات مي کند؛ و يادآور پيچ و تاب زلف است/ عتاب: ناز توأم با خشونت يا خشونت توأم با ناز/ با سر … رفتن: شروع کردن"
      },
      {
        "text": "چو ماهِ نو رَهِ بیچارگانِ نَظّاره / زَنَد به گوشهٔ ابرو و در نقاب رود",
        "explanation": "معنی بیت: با گوشة ابروی هلالی خود رهزن دل تماشائیان درمانده میشود و آنگاه رخ در حجاب پنهان میسازد.\n\nمعنی واژگان:ره زدن: (از بيچارگان نظّاره) دل از دست بردن/ نظّاره: تماشاگران (جمع ناظر) /در نقاب رفتن: پنهان شدن/ همان گونه که ماه نو مدت کمي خود را نشان مي دهد و سپس از چشمها نهان مي شود يار نيز گوشه ي ابروي خود را نشان مي دهد و پنهان مي گردد"
      },
      {
        "text": "شبِ شراب خرابم کُنَد به بیداری / وگر به روز شکایت کنم به خواب رود",
        "explanation": "معنی بیت: در شب بمن باده مینوشاند و مرا از بیدار نگاهداشتن آشفته حال میکند و اگر روز از وی شکایت دوش را بکنم خود را بخواب میزند و شکوای مرا نادیده میگیرد؛ نظامی گوید:\n\nببستی چشم یعنی وقت خوابست\n\nنه خوابست این، حریفان را جوابست\n\nمعنی واژگان:شب شراب: مقصود شبي است که معشوق ساقي است و از دست او شراب ستدن منتهاي آرزوي عاشق است/ خراب کردن: سخت مست کردن، سياه مست کردن"
      },
      {
        "text": "طریقِ عشق پرآشوب و فتنه است ای دل / بیفتد آن که در این راه با شتاب رود",
        "explanation": "معنی بیت: اي دل، راه عشق راه پر فتنه و آشوبي است و آن کس که اين راه را شتابان و باعجله طي کند، به يقين خواهد افتاد و از ادامه ي راه باز خواهد ماند.\n\nمحصول بيت ــ اى دل راه عشق پر از فتنه و غوغاست و هر كه در اين راه با عجله رود مى\u200Cلغزد و مى\u200Cافتد. يعنى عاشقى كه طالب وصال جانان است نبايد عجله كند به تصور اين\u200Cكه با شتاب كارش پيش خواهد رفت بلكه تأنى و تأمل لازم است مبادا كه در طريق عشق خطا نمايد بعلاوه از قديم گفته\u200Cاند عجله كار شيطان است.\n\nمعنی واژگان:طريق عشق: راه عشق و شيفتگي/ آشوب و فتنه: پريشاني و درهم ريختگي و آزمايش/ اي دل: عزيز من."
      },
      {
        "text": "گدایی درِ جانان به سلطنت مفروش / کسی ز سایهٔ این در به آفتاب رود؟",
        "explanation": "معنی بیت: دریوزگی آستان معشوق را با پادشاهی مبادله مکن که هیچکس از سایة این درگاه بسوی آفتاب روی نمیآورد (استفهام مجازاً مفید نفی است) مقصود آنکه این سایه بر نور آفتاب برتری دارد.\n\nمعنی واژگان:جانان: معشوق."
      },
      {
        "text": "سوادِ نامهٔ مویِ سیاه چون طی شد / بَیاض کم نَشَوَد گر صد انتخاب رود",
        "explanation": "معنی بیت: طومار گیسوی سیاه چون در نور دیده شد، سپیدی کم نخواهد گشت، اگرچه صد گونه کوشش در برگزیدن موی سیاه بکار رود، سودی نخواهد داشت.\n\nمعنی واژگان:سواد: سياهي/ سوادنامه: چرکنويس/ طي شدن: به پايان رسيدن و در مورد نامه به معني پيچيده شدن و لوله شدن نامه که رسم بوده و نامه ها را لوله مي کردند و «تا» نمي کردند/ بياض: سفيدي و معني ديگر آن «پاکنويس» بوده است/ انتخاب: گزيدن، گزينش"
      },
      {
        "text": "حباب را چو فِتَد بادِ نخوت اندر سر / کلاه داریَش اندر سرِ شراب رود",
        "explanation": "معنی بیت: چون باد ناز و تکبر در سر حباب جای گیرد، تا جداری و تسلطش بر روی شراب سپری میشود و خود نابود میگردد، بکنایه مقصود آنست که هر که در دریای هستی گرفتار غرور شود، بزودی حباب وجودش دستخوش فنا گردد.\n\nمعنی واژگان:حباب: مقصود حبابهايي است که پس از ريختن شراب از صراحي در پياله ايجاد مي شود/ باد نخوت: هواي درون حباب را به باد تکبّر تعبير کرده است/ متکبّران چون حبابند/ کلاه داري: سروري و آقايي، با اشاره به اين که حباب به شکل کلاه است/ سر شراب: سطح شراب در پياله."
      },
      {
        "text": "حجابِ راه تویی حافظ از میان برخیز / خوشا کسی که در این راه بی‌حجاب رود",
        "explanation": "معنی بیت: ای حافظ، خودی و خودپرستی تو ترا از سپردن راه حق باز میدارد، چه خوش است حال آنکه در پیمودن این راه پردة منی و هستی را بر درد و از خود فانی گردد تا بمقام بقا تواند رسید؛ سعدی گوید:\n\nزهستی پری زان تهی میروی\n\nتهی آی تا پر معانی روی\n\nمعنی واژگان:حجاب: پرده، مانع/ خوشا: چه خوش است احساس وجود خود در عاشق مانع رسيدن او به معشوق مي شود/ در ميان من و معشوق «همام» است حجاب – دارم اميد که آن هم ز ميان برخيزد"
      }
    ]
  },
  {
    "title": "غزل شماره ۲۲۲ حافظ",
    "verses": [
      {
        "text": "از سرِ کویِ تو هر کو به ملالت برود / نرود کارش و آخِر به خجالت برود",
        "explanation": "معنی بیت: هرکس اقامتگاه ترا با رنجیدگی و ملال خاطر ترک گوید، کارش پیش نرود و رونقی نیابد و بفرجام شرمسار و سرگردان باشد.\n\nمعنی واژگان:هر کو: هرکس که او/ ملالت: اندوه و افسردگي/ نرود کارش: پيشرفتي در کارش نخواهد داشت/ خجالت: شرمندگي"
      },
      {
        "text": "کاروانی که بُوَد بدرقه‌اش حفظِ خدا / به تَجَمُّل بنشیند به جَلالت برود",
        "explanation": "معنی بیت: قافله ای که پاس ایزدی نگاهبان و رهنمایش باشد، با شوکت و آراستگی رحل اقامت افکند و با بزرگی و شکوه رهسپار شود.\n\nمعنی واژگان:بدرقه: راهنما، دليل/ تجمّل: جاه و جلال (با اشاره به «شتر = جمل» که غالباً کاروانها از شتران تشکيل مي شده است)/ نشستن: فرود آمدن کاروان در هر منزل/ جلالت: عظمت و بزرگي و ابهّت."
      },
      {
        "text": "سالک از نورِ هدایت بِبَرَد راه به دوست / که به جایی نرسد گر به ضَلالت برود",
        "explanation": "معنی بیت: رهرو براهنمائی فروغ حق بکوی دوست بدستگیری پیر راه میجوید، چه اگر کورکورانه و بگمراهی ره سپارد، بسر منزل توفیق نرسد.\n\nمعنی واژگان:سالک: رهرو راه عشق و عرفان/ نور: روشني، پرتو/ هدايت: راهنمايي (پير دل آگاه)/ راه بردن به …: به محضر … رسيدن/ ضلالت: تاريکي و گمراهي"
      },
      {
        "text": "کامِ خود آخرِ عمر از مِی و معشوق بگیر / حیفِ اوقات که یک سر به بطالت برود",
        "explanation": "معنی بیت: در آخر عمر، از مي و معشوق کام و آرزوي خود را بگير. دريغا از اوقات زندگي که کاملاً به بيهودگي تلف شود و از دست برود.\n\nمحصول بيت ــ آخر عمرى از مى و معشوق بهره\u200Cاى و فايده\u200Cاى ببر. يعنى در دوران طراوت كه از باده و معشوق حظ نبردى لااقل در وقت پيرى استفاده كن و اهمال نكن. حيف است كه تمام عمر يعنى سراسر وقت ضايع شود.\n\nمعنی واژگان:کام گرفتن: به آرزوي دل رسيدن/ حيف: دريغ، افسوس/ بطالت: بيهودگي"
      },
      {
        "text": "ای دلیلِ دلِ گمگشته خدا را مددی / که غریب اَر نَبَرَد رَه، به دلالت برود",
        "explanation": "معنی بیت: ای راهنمای دل سرگشته برای رضای خدا یاری کن و دستم بگیر، چه آوارة دور از وطن اگر راه گم کند، باید از راهنمائی پیر دلیل مدد جوید.\n\nمعنی واژگان:دليل: راهنما/ دل گم گشته: دل گمراه/ دلالت: راهنمايي"
      },
      {
        "text": "حکمِ مستوری و مستی همه بر خاتِمَت است / کس ندانست که آخِر به چه حالت برود",
        "explanation": "معنی بیت: حکم پرده نشینی و تقوی و مستی و باده نوشی بر فرجام کارست و معلوم نیست که آدمی در پایان زندگی به چه وضعی از دنیا خواهد رفت پرهیزگار یا میگسار، شاعری گوید:\n\nغره مشو که مرکب مردان مرد را\n\nدر سنگلاخ بادیه پیها بریده اند\n\nمعنی واژگان:حکم: سخن قطعي، نتيجه گيري واقعي/ مستوري: پرده نشینی، پاکدامني و عصمت/ مستي: فسق و فجور ظاهري/ خاتمت: پايان کار آدمي در آخر عمر."
      },
      {
        "text": "حافظ از چشمهٔ حکمت به کف آور جامی / بو که از لوحِ دلت نقشِ جهالت برود",
        "explanation": "معنی بیت: ای حافظ، از چشمة معرفت ساغری بدست آر، باشد که از دفتر دل تو نشان نادانی سترده شود.\n\nمعنی واژگان: بوکه: شايد که/ لوح: صحيفه، صفحه/ نقش: اثر/ جهالت: ناداني."
      }
    ]
  },
  {
    "title": "غزل شماره ۲۲۳ حافظ",
    "verses": [
      {
        "text": "هرگزم نقشِ تو از لوحِ دل و جان نَرَوَد / هرگز از یادِ من آن سروِ خرامان نَرَوَد",
        "explanation": "معنی بیت: هرگز نقش و تصوير تو از صفحه ي دل و جانم پاک نمي شود و هيچ گاه از ياد و خاطر من، آن معشوق سروقامت خوش رفتار نمي رود.\n\nمحصول بيت ــ نقش روى تو هرگز از دل و جان من نمى\u200Cرود و هرگز آن قامت چون سرو خرامانت از خاطرم فراموش نمى\u200Cشود. يعنى روى و قامت تو دايمآ در عقل و فكر و خاطرم نقش بسته است.\n\nمعنی واژگان:نقش: اثر، تصوير/ لوح: صفحه، صحيفه، پهنه/ سرو خرامان: مقصود قد و قامت خوش و دلپذير يار است."
      },
      {
        "text": "از دِماغِ مَنِ سرگشته خیالِ دَهَنَت / به جفایِ فلک و غُصهٔ دوران نرود",
        "explanation": "معنی بیت: با همه ي ستم و اندوهي که فلک و روزگار نصيبم کرده است، از خاطر و انديشه ي من عاشق و حيران، نقش دهان زيبا و شيرينت، هرگز بيرون نخواهد\n\nمحصول بيت ــ خيال رخ تو از فكر من سرگشته با جفاى فلك و غصه دوران هم نمى\u200Cرود يعنى شدت علاقه و محبت من به تو به اندازه\u200Cاى است كه حتى با جور و جفا و با غم اندوه هم فراموش نمى\u200Cشود.\n\nمعنی واژگان:دماغ: فکر و انديشه، مرکز فکر و انديشه/ سرگشته: حيران، متحير/ خيال: وهم، تصور/ دوران: روزگار"
      },
      {
        "text": "در ازل بست دلم با سرِ زلفت پیوند / تا ابد سر نَکشَد، وز سرِ پیمان نرود",
        "explanation": "معنی بیت: در ازل دل من با زلف زيبا و تابدارت پيوند عشق و محبّت بست و تا ابد پيمان شکني نخواهد کرد و بر سر عهد خود باقي خواهد ماند.\n\nمحصول بيت ــ دل من عهد و پيمان را در ازل با سر زلف تو بسته است. يعنى در همان روز ازل عاشق شدن به تو و به سر زلفت گرفتار شدن را عهد بسته پس در اثر همين عشق ازلى است كه نمى\u200Cتواند محبت تو را ترك كند و پيمان را بشكند. حاصل كلام چنان دلم با سر زلفت عهد نبسته است كه تا ابد از هوى و سوداى آن آسوده شود.\n\nمعنی واژگان:ازل: روز بي آغاز خلقت، روز الست که پيمان عشق ميان انسان و معشوق حقيقي بسته شد/ پيوند: مقصود پيوند عشق و پيمان محبت است/ ابد: شام بي پايان خلقت. سرنکشد: سرکشي نکند، باغي نشود."
      },
      {
        "text": "هر چه جز بارِ غمت بر دلِ مسکینِ من است / برود از دلِ من وز دلِ من آن نرود",
        "explanation": "معنی بیت: جز بار اندوه تو هر غمی که بر دل بیچارة من سنگینی کند، فراموش خواهد شد ولی اندوه عشق همچنان در دل من برجای میماند، رحمت علیشاه گوید:\n\nنقش کردم رخ زیبای تو بر خانة دل\n\nخانه ویران شد و آن نقش بدیوار بماند\n\nمعنی واژگان: مسکين: بيچاره."
      },
      {
        "text": "آن چُنان مِهر توام در دل و جان جای گرفت / که اگر سر برود، از دل و از جان نرود",
        "explanation": " معنی بیت: عشق تو چنان در دل و جانم جاي گرفته که اگر در اين راه سر خود را از دست بدهم، هم چنان عشق تو در دل و جانم باقي است و بيرون نمي رود.\n\nمحصول بيت ــ محبت تو چنان در دل و جانم جاى گرفته است كه اگر سرم برود عشق تو از دل و جانم بيرون نمى\u200Cرود.\n\nمعنی واژگان:مهر: عشق و دوستي"
      },
      {
        "text": "گر رَوَد از پِی خوبان دلِ من معذور است / درد دارد چه کُنَد کز پِی درمان نرود",
        "explanation": "معنی بیت: اگر دل بدنبال زیبایان رود عذرش مقبول و پذیرفته است، چه دردی در سینه نهفته دارد و اگر بعلاج آن نکوشد چه کند؟ استفهام مجازاً مفید نفی است یعنی جز آنکه بدرمان بکوشد، چارة دیگر ندارد.\n\nمعنی واژگان:خوبان: زيبارويان/ معذور: داراي عذر، داراي بهانه/ درمان: مداوا"
      },
      {
        "text": "هر که خواهد که چو حافظ نشود سرگردان / دل به خوبان ندهد وز پِی ایشان نرود",
        "explanation": "معنی بیت: هرکس که مي خواهد هم چون حافظ، حيران و سرگشته نشود، بايد به زيبارويان دل نبندد و به دنبال آنها نرود.\n\nمحصول بيت ــ هر كس كه مى\u200Cخواهد مثل حافظ سرگردان و حيران نشود، دل به خوبان ندهد و دنبال زيبايان نباشد. خلاصه هر كه مايل است چون حافظ حيران و سرگردان نماند، دل به خوبان ندهد و از پى آنان نرود.\n\nمعنی واژگان:سرگردان: متحيّر، حيرت زده/ خوبان: زيبايان/ دل دادن: علاقه مند شدن، دل بستن"
      }
    ]
  },
  {
    "title": "غزل شماره ۲۲۴ حافظ",
    "verses": [
      {
        "text": "خوشا دلی که مدام از پِی نظر نرود / به هر دَرَش که بخوانند بی‌خبر نرود",
        "explanation": "معنی بیت: چه خوش است حال آن دل که پیوسته در پی خواهش\u00ADهای دیده نرود و به هر جا که او را فرا خوانند ،بی آنکه از پایان کار بیندیشد، روی نیاورد.\n\nمعنی واژگان:خوشا: چه خوش است/ مدام: هميشه/ نظر: آنچه مورد پسند ديدگان شده است/ بخوانند: دعوت کنند/ بي خبر: بدون اطلاع حاصل کردن قبلي."
      },
      {
        "text": "طمع در آن لبِ شیرین نکردَنَم اولی / ولی چگونه مگس از پِی شکر نرود",
        "explanation": "معنی بیت: سزاوارترآن است که به لب نوشین یار طمع نبندم و هوس بوسه نکنم ولی این کار شدنی نیست،چه مگس را جز رفتن به سوی شکرگزیری نباشد.\n\nسعدی گوید:\n\nزدرگه کرمت روی نا امیدی نیست\n\nکجا رود مگس ازکارگاه حلوائی؟\n\nمعنی واژگان:اولي: بهتر."
      },
      {
        "text": "سوادِ دیدهٔ غمدیده‌ام به اشک مشوی / که نقشِ خالِ توام هرگز از نظر نرود",
        "explanation": "معنی بیت: سیاهی چشم غمزدۀ مرا به آب دیده شستشو مده که محوشدنی نیست،چه این سیاهی نشانی از خال هندوی توست و هیچگاه از چشم من دور نمی شود، در صفحۀ۳۰۳ جامع نسخ دیوان حافظ در دو نسخه این بیت به صورت ذیل آمده که بر متن قزوینی ترجیح دارد:\n\nسواد دیدۀ غم دیده ام مشوی ای اشک\n\nکه نقش خال ویم هرگز از نظر نرود\n\nمعنی واژگان:سواد: سياهي/ سوادديده: سياهي چشم، مردمک/ نقش: اثر، تصوير./ شستن کتاب و نامه از نوشته هم به صورت سوادشستن مصطلح بوده است"
      },
      {
        "text": "ز من چو بادِ صبا بویِ خود دریغ مدار / چرا که بی سرِ زلفِ توام به سر نرود",
        "explanation": "معنی بیت: بوی دلپذیرخود را مانند نسیم بهاری از من مضایقه مکن،چه بی دسترسی به گیسوی تو کارم به سامان نمی رسد و انجام نمی پذیرد.\n\nسعدی گوید:\n\nدر من این عیب قدیم است و به در می نرود\n\nکه مرا بی می و معشوق به سرمی نرود\n\nمعنی واژگان:باد صبا: بادي که از طرف شمال يا مشرق مي وزد/ دريغ مدار: مضايقه مکن/ چرا که: زيرا که/ به سر نرود: (زندگي و روزگار من) طي نمي شود."
      },
      {
        "text": "دلا مباش چنین هرزه گَرد و هرجایی / که هیچ کار ز پیشت بدین هنر نرود",
        "explanation": "معنی بیت: ای دل، این گونه یاوه پوی مباش که به هرجا بروی، چه با هرزه گردی که هنر تست،کاری نتوانی کرد؛ از(هنر) در این جا به استعاره عنادیه معنی ضدآن یعنی نقص و کاستی مقصود است.\n\nمعنی واژگان:هرزه گرد: آن که بيهوده و بي هدف به اين سوي و آن سوي مي رود/ هر جايي: آن که هر روز به دنبال معشوقي است/ از پيش رفتن کار: موفق شدن/ هنر: در اينجا همراه با طنز به کار رفته است يعني بي هنري محض."
      },
      {
        "text": "مکن به چشمِ حقارت نگاه در منِ مست / که آبرویِ شریعت بدین قَدَر نرود",
        "explanation": "معنی بیت: به دیدۀ خواری در این بیدل مست منگرکه شکوه و ناموس دین حق به این اندازه که یکبار مسلمانی باده نوشد، ازمیان نمی رود.\n\nمعنی واژگان:چشم حقارت: ديده ي تحقير و کوچک شمردن/ شريعت: دين مذهب/ قدر: اندازه، مقدار"
      },
      {
        "text": "منِ گدا هوس سروقامتی دارم / که دست در کمرش جز به سیم و زر نرود",
        "explanation": "معنی بیت: من درویش آرزوی وصال یار سهی بالا درسر می پرورم که تنها به یاری زر و سیم دست درکمر او توان زد.\n\nحافظ در غزل دیگر فرماید:\n\nتا بو که دست در کمر او توان زدن\n\nدر خون دل نشسته چو یاقوت احمریم\n\nمعنی واژگان:هوس داشتن: عاشق شدن/ سروقامت: يار خوش اندام/ دست در کمر … رفتن: به وصالِ … رسيدن"
      },
      {
        "text": "تو کز مکارمِ اخلاق عالَمی دگری / وفایِ عهدِ من از خاطرت به در نرود",
        "explanation": "معنی بیت: تو که از بزرگواری های اخلاقی جهانی دیگر در این جهانی، نباید آئین به سربردن پیمان محبت را به فراموشی سپاری.\n\nمعنی واژگان:مکارم اخلاق: خويهاي پسنديده، اخلاق نيک/ بعضي اخلاق را به صورت مکسور مي خوانند که چندان وجهي ندارد/ عالم دگر: دنياي ديگر، نمونه ي دنيايي غير از دنياي معمولي و مشخص مردم جهان"
      },
      {
        "text": "سیاه نامه‌تر از خود کسی نمی‌بینم / چگونه چون قلمم دودِ دل به سر نرود",
        "explanation": "معنی بیت: گناهکارتر از خود کسی نمی شناسم، چگونه ممکن است که مانند خامه آتش غم دل من از تأسف و اندوه زبانه نکشد؟\n\nمعنی واژگان:سياه نامه: گناهکار/ دود دل: آه، آه سياه و سياهکار قلب، غم و غصه/ سياه بودن سر قلم نشانه ي دود دل دانسته شده است."
      },
      {
        "text": "به تاجِ هدهدم از رَه مَبَر که بازِ سفید / چو باشه در پِی هر صیدِ مختصر نرود",
        "explanation": "معنی بیت: به کلاه جهانداری که مانند تاج هدهد مختصر و ناچیز است، مرا گمراه مسازکه من باز سپیدم نه پرندۀ خرد شکاری که به دنبال هرصید ناچیز پرواز کند.\n\nمعنی واژگان:تاج هدهد: پرهاي کوچکي که روي سر هدهد است و از آن به تاج هدهد تعبير مي شود که در حقيقت تاج نيست بلکه نام تاج دارد و ظاهرش فريبنده است/ از راه بردن: فريب دادن/ باز سفيد: شاهباز/ باشه: باز کوچک و ناتوان."
      },
      {
        "text": "بیار باده و اول به دستِ حافظ ده / به شرطِ آن که ز مجلس سخن به در نرود",
        "explanation": "معنی بیت: شراب بیاور و نخست ساغری به حافظ بنوشان ولی با این پیمان که داستان میگساری حافظ از این محفل به گوش کسان نرسد.\n\nمعنی واژگان: به در نرود: خارج نشود/ باده: شراب"
      }
    ]
  },
  {
    "title": "غزل شماره ۲۲۵ حافظ",
    "verses": [
      {
        "text": "ساقی حدیثِ سرو و گل و لاله می‌رود / وین بحث با ثَلاثهٔ غَسّاله می‌رود",
        "explanation": "معنی بیت: ای ساقی، سخن از بهار و سرو و گل و لاله در میان است و این گفتگو در صحبت سه جام شراب خوش گوار انجام می پذیرد؛ یا آن که مقصود از سرو و گل و لاله به استعاره نام سه معشوق باشد که به یاد آنان سه ساغر باده نوشند.\n\nمعنی واژگان:حديث: سخن، گفتگو/ سرو و گل و لاله: نشانه ي فصل بهار/ بحث: حديث، گفتگو، سخن/ثلاثه ي غساله: سه جام شراب که به وقت صبح نوشيده مي شده است، سه گانه، حد متعارف شراب سه جام بوده است حکمای یونان اصطلاحی دارند در شرب مدام(باده)که علی الصباح سه کاسه می خورند و آن را ثلاثۀ غساله خوانند که غسل معده می کند(نقل ازفرهنگ آنندراج)."
      },
      {
        "text": "مِی ده که نوعروسِ چمن حَدِّ حُسن یافت / کار این زمان ز صنعتِ دَلّاله می‌رود",
        "explanation": " معنی بیت: باده بده که گل عروس زیبای گلستان به کمال زیبائی رسید و دیگر نیازی به چاره اندیشی و آرایشگری دلالۀ محبت نیست، چه این عروس به خود دلربا و زیبا ست.\n\nمعنی واژگان:نوعروس چمن: گل باغ/ حدّ حسن يافت: به مرز زيبايي رسيد، به نهايت حسن رسيد/ کار… مي رود: کار به پيش مي رود، عمل سرانجام مي گيرد/ صنعت: هنر/ دلاله: واسطه، جلودهنده"
      },
      {
        "text": "شِکَّرشِکن شَوَند همه طوطیانِ هند / زین قندِ پارسی که به بَنگاله می‌رود",
        "explanation": "معنی بیت: همۀ طوطیان سخن گوی هندوستان از این قند شعر پارسی که به بنگاله فرستاده می شود، شکر به دندان سایند و شیرین کام شوند.\n\nمعنی واژگان:شکّرشکن: شيرين سخن، با عنايت به اين موضوع که طوطي شکر و قند را بسيار دوست دارد/ طوطيان هند: مقصود شعرا و سخن شناسان هند است/ اين قند پارسي: اين اشعار شيرين پارسي/ بنگاله: يکي از نواحي هند که سلطان غياث الدين محمد شاه دوم در آنجا سلطنت مي کرده است"
      },
      {
        "text": "طِیِّ مکان ببین و زمان در سلوکِ شعر / کاین طفل یک شبه رَهِ یک ساله می‌رود",
        "explanation": "معنی بیت: طی کردن مکان و طومار زمان را در راه پیمائی نظم شیوا بنگر که نوزاد یک شبۀ شعر به اندازه یک ساله مسافت را درهم می نوردد و به همه آفاق منتشر می شود.\n\nمعنی واژگان:طيّ مکان و زمان: درنوريدن زمان و مکان/ سلوک شعر: رفتن شعر به اقصي نقاط جهان در زمان اندک، پيشرفت شعر/ طفل يکشبه: کودکي که تازه متولد شده است، اشاره است به شعري که تازه سروده شده است (طي زمان) / بعضي آن را «طفل يکشبه» (بدون کسره ي اضافه) خوانده اند که آن هم وجهي دارد/ ره يکساله: راهي که بايد در عرض يک سال پيمود، مقصود راه ميان شيراز تا بنگاله ي هند است (طيّ مکان)."
      },
      {
        "text": "آن چشمِ جادوانهٔ عابدفریب بین / کش کاروانِ سِحْر ز دنباله می‌رود",
        "explanation": " معنی بیت: چشم سحرانگیز یار را بنگر که پارسا را نیز از راه به در می برد و یک قافله افسونگری و دلربائی بر پی او روان است.\n\nمعنی واژگان:جادوانه: سحرانگيز، جادوکننده/ عابدفريب: فريب دهنده ي عابدان و زاهدان/کش … دنباله: که … به دنبالش/ کاروان سحر: دو تعبير دارد، يکي کارواني از عاشقاني که جادو زده و مسحور اين چشمان شده اند، و ديگري کارواني از جادوگران که براي تقليد از سحر و جادوگري اين چشمان به دنبال آنهاروان هستند."
      },
      {
        "text": "از رَه مَرو به عشوهٔ دنیا که این عجوز / مکّاره می‌نشیند و مُحتاله می‌رود",
        "explanation": "معنی بیت: به فریب دنیا به بیراهه مرو که این گنده پیرفرتوت در نشستن مکر میورزد و در رفتن حیله گری می کند یعنی همۀ کار او پیوسته نیرنگ و فریب است.\n\nمعنی واژگان:از ره مرو: گمراه مشو/ عشوه: فريب/عجوز: زن، زن پير/ مکّاره: مکرکننده، از روي مکر/ مي نشيند: با تو همدم مي شود و موافق آرزوهاي تو مي شود/ مُحتاله: از روي حيله و نيرنگ/ مي رود: تو را تنها مي گذارد و از تو دور مي شود."
      },
      {
        "text": "بادِ بهار می‌وزد از گُلْسِتانِ شاه / وز ژاله باده در قدحِ لاله می‌رود",
        "explanation": "معنی بیت: از سوي گلستان زيباي شاه نسيم بهاري در حال وزيدن است و از شبنم صبحگاهي، در جام سرخ لاله شراب مي ريزد.\n\nمحصول بيت ــ از گلستان شاه يعنى از گلستان شاه غياث\u200Cالدين باد بهارى مى\u200Cوزد. به قدح لاله هم از ژاله باده مى\u200Cريزد. حاصل اين\u200Cكه فصل بهار است.\n\nمعنی واژگان:ژاله: شبنم، باران/ قدح: پياله ي شراب."
      },
      {
        "text": "حافظ ز شوقِ مجلس سلطان غیاثِ دین / غافل مشو که کارِ تو از ناله می‌رود",
        "explanation": "معنی بیت: ای حافظ، از اشتیاق دیدار محفل سلطان غیاث الدین ممدوح خود غفلت مکن که کار تو به سبب نالۀ شوق پیش می رود و به مراد می رسی.\n\nمعنی واژگان:شوق: شادي و اشتياق/ سلطان غياث دين: غياث الدين محمدشاه دوم (۷۲۵- ۷۵۲) از سلاطين تغلقيّه ي هند که حافظ را به هند دعوت کرده بود، غیاث الدین بن اسکندر معروف به اعظم شاه از ملوک بنگاله در سال ۷۹۲ بر تخت نشست"
      }
    ]
  },
  {
    "title": "غزل شماره ۲۲۶ حافظ",
    "verses": [
      {
        "text": "ترسم که اشک در غمِ ما پرده‌در شود / وین رازِ سر به مُهر به عالَم سَمَر شود",
        "explanation": "معنی بیت: نگرانم که سرشک پرده از عشق ما برگیرد و سر نهان داشتۀ مهر من در جهان افسانه گردد و زبان به زبان گفته آید.\n\nمعنی واژگان:پرده در: رسواکننده، برملاکننده/ راز سر به مهر: راز پنهان، سرّ سربسته/ سمر: افسانه، قصه اي که معمولاً براي خوابانيدن کسي (بچه اي) مي گويند."
      },
      {
        "text": "گویند سنگ لَعل شود در مقامِ صبر / آری شود، ولیک به خونِ جگر شود",
        "explanation": "معنی بیت: مردم عقیده دارند که سنگ بی بها پس از سال ها درنگ و انتظار در معدن به لعل گرانمایه بدل می شود، بلی این سخن راست است ولی تا سنگ خون جگر نخورد و رنج ها نکشد،این کار میسر نگردد.\n\nمعنی واژگان:لعل: جواهري است سرخ رنگ و قيمتي/ مقام: جايگاه، موقعيت/ خون جگر: غم و غصه و مرارت و زحمت/ اما ضمناً اشاره به اين است که اگر بخواهند لعل بيشتر سرخ رنگ شود و سرخي اش چشم نواز شود آن را در جگر گوسفند و گاو مي گذارند تا سرخي خون جگر در آن تأثير کند."
      },
      {
        "text": "خواهم شدن به میکده گریان و دادخواه / کز دستِ غم خلاصِ من آنجا مگر شود",
        "explanation": "معنی بیت: مي خواهم گريان و دادخواه به ميخانه بروم، زيرا رهايي من از غم و اندوه مگر در آنجا ميسّر گردد.\n\nفتنه ها بارد از اين سقفِ مُقَرنَس، برخيز\n\nتا به ميخانه پناه از همه آفات بريم\n\nمحصول بيت ــ گريان و شكايت\u200Cكنان به ميخانه خواهم رفت. شايد كه خلاصى من از دست غم آن\u200Cجا حاصل شود. يعنى باشد كه در آن\u200Cجا از دست غم و غصه خلاص شوم.\n\nمعنی واژگان:خواهم شدن: قصد دارم بروم/ دادخواه: شاکي، شکايت کننده/خلاص: رهايي/ شود: حاصل گردد / مگرشود: همانا میسرگردد، / مستي (در مواردي) از بين برنده ي غم و اندوه است"
      },
      {
        "text": "از هر کرانه تیرِ دعا کرده‌ام روان / باشد کز آن میانه یکی کارگر شود",
        "explanation": "معنی بیت: از هر طرف تير دعا روان کرده ام، اميد است که يکي از اين دعاها اجابت گردد و در دل يار اثر کند.\n\nمحصول بيت ــ از هر طرف و از هر جانب تير دعا را روان كرده\u200Cام يعنى تيرهاى دعا را انداخته\u200Cام شايد كه يكى از آنها مؤثر باشد و مرادم حاصل شود.\n\nمعنی واژگان:کرانه: گوشه، طرف، کناره، سوي/ باشد که: شايد که/ کارگر: مؤثر، کاري"
      },
      {
        "text": "ای جان حدیثِ ما بَرِ دلدار بازگو / لیکن چنان مگو که صبا را خبر شود",
        "explanation": "معنی بیت: جان من، داستان ما را  نزد دلبر به شرح بیان کن ولی آن گونه سخن بر زبان میاور که خبرش به گوش بادصبا برسد،اگرچه محرم عشاق باشد.\n\nمعنی واژگان:اي جان: اي رفيقي که همچون جان من عزيز و گرامي هستي/ حديث: ماجراي عشقي/ بر: نزد/ دلدار: يار/ بازگو: تکرار کن، باز هم بگو، دوباره بگو/ صبا: بادي که از شمال يا مشرق مي وزد و پيام آور ميان عاشق و معشوق است اما حافظ در اين بيت او را هم رقيب عشقي خود دانسته است يعني باد صبا هم عاشق يار او شده است"
      },
      {
        "text": "از کیمیایِ مهرِ تو زر گشت رویِ من / آری به یُمْنِ لطفِ شما خاک زر شود",
        "explanation": "معنی بیت: از اثر اکسیر محبت تو چهرۀ من زر پاک گشت، بلی به برکت و خجستگی مهربانی شما خاک تیره به زر بدل شود.\n\nسعدی گوید:\n\nگویند روی سرخ تو سعدی که زردکرد؟\n\nاکسیرعشق با مسم آمیخت زر شدم\n\nمعنی واژگان:کيميا: اکسير، ماده اي که مس بي ارزش را به طلاي باارزش تبديل مي کند/ مهر: به معني عشق است با عنايت به معني ديگر مهر يعني خورشيد که سنگ و خاک را تبديل به جواهر مي کند/ زرگشت: تبديل به طلا شد/ روي من: چهره ي عاشق که معمولاً خاک راه معشوق است/ يمن: مبارکي/ لطف: عنايت و توجه و مهرباني/ در اينجا طنز لطيفي است يعني مقصود از زر گشتن يعني به رنگ طلا درآمدن (= زردگشتن) است که خلاف مقصود است/ مهر همچون کيميا چيزهاي بي ارزش را ارزشمند مي کند = مهر همچون کيميا وجود ندارد و فقط نامي از آن باقي است /  در  کلمه یمن نيز طنزي وجود دارد (با توجه به زرد شدن روي عاشق) / در مصراع دوم طنز لطيفي وجود دارد."
      },
      {
        "text": "در تنگنایِ حیرتم از نخوتِ رقیب / یا رب مباد آن که گدا معتبر شود",
        "explanation": "معنی بیت: ازتکبر و ناز نگاهبان کوی یار در مجال تنگ سرگشتگی افتاده ام، پروردگارا، چنین پیش نیاید که تهیدستی بی سروپا صاحب اعتبار و مقبول نظر شود، چه خودپسندیش افزونی گیرد.\n\nمعنی واژگان:در تنگناي حيرتم: بسيار متحيرم، بسيار حيرت زده ام/ نخوت: تکبّر/ رقيب: نگهبان و مراقب معشوق/ معتبر: داراي اعتبار و حيثيت/ معتبر شود: کاري به دستش بيفتد، کاره اي شود، اعتباري کسب کند."
      },
      {
        "text": "بس نکته غیرِ حُسن بِباید که تا کسی / مقبولِ طبعِ مردمِ صاحب‌نظر شود",
        "explanation": "معنی بیت: جز زیبائی ظاهر لطیفه های نهانی دیگر لازم است تا یک تن بتواند پذیرفته طبع مشکل پسند صاحبدلان گردد.\n\nحافظ در غزل دیگر فرماید:\n\nلطیفه ایست نهانی که عشق ازآن خیزد\n\nکه نام آن نه لب لعل و خط زنگاری است\n\nمعنی واژگان:بس: بسيار/ نکته: دقيقه، عامل دقيق/ حسن: زيبايي/ مقبول: مورد پسند، پسنديده/ طبع: سليقه/ مردم صاحب نظر: انسان هاي زيباشناس"
      },
      {
        "text": "این سرکشی که کنگرهٔ کاخِ وصل راست / سرها بر آستانهٔ او خاکِ در شود",
        "explanation": "معنی بیت: با این رفعت و بلندی که دندانه های بالای دیوار قصر وصال دارد، سر هر سرافرازی بر درگاهش خاک پست خواهد بود، مقصود آن که همه سرفرازان در برابر عظمت مقام یارخاکسارند.\n\nمعنی واژگان:سرکشي: بلندي، سر بر آسمان سايي، با عنايت به معني طغيان و عصيان/ کنگره: دالبرهاي سر ديوار عمارات بلند و کاخ/خاک در شود: بر باد مي رود و به خاک تبديل مي شود."
      },
      {
        "text": "حافظ چو نافهٔ سرِ زلفش به دستِ توست / دَم درکش ار نه بادِ صبا را خبر شود",
        "explanation": "معنی بیت: ای حافظ، چون نافۀ مشکین گیسوی یار به دست تو افتاد، خاموش باش وگرنه خبر به باد بهاری می رسد و نافۀ سرزلف دلدار را از دست تو می رباید.\n\nمعنی واژگان:نافه: ناف آهوي ختن که پر از مشک و معطر است /نافه ي سر زلفش به دست توست: يعني به وصل او رسيده اي/ دم درکش: سکوت کن، ضمناً اشاره به بالا کشيدن نفس يعني بو کردن هم هست/ ارنه: وگرنه/ باد صبا: بادي که از سوي شمال يا مشرق مي وزد و پيام آور ميان عاشق و معشوق هم هست اما در اين غزل هم رقيب عشقي حافظ است و هم خبردهنده به ديگران و رسواکننده است."
      }
    ]
  },
  {
    "title": "غزل شماره ۲۲۷ حافظ",
    "verses": [
      {
        "text": "گرچه بر واعظِ شهر این سخن آسان نشود / تا ریا وَرزَد و سالوس مسلمان نشود",
        "explanation": "معنی بیت: هرچند این گفتار بر نصیحتگوی شهر دشوار می آید ولی باید بداند که تا به ظاهر خود را به نیکی به خلق بنماید و فریب و حیله به کار برد، اسلامش درست نباشد؛ چه ریا شرک خفی است یعنی در برابر معبود حقیقی مردم را هم به خوشایند نفس معبود پنداشته است پس چنین کسی مشرک است نه موحد.\n\nمعنی واژگان:واعظ: پنددهنده ي مذهبي، سخنران مذهبي/ ريا: خودنمايي، ظاهرسازي/ ريا ورزيدن: خودنمايي و ظاهرسازي کردن/ سالوس ورزيدن: چرب زباني کردن، خدعه کردن و مردم را فريب دادن/ حافظ واعظان رياکار را مسلمان نمي داند"
      },
      {
        "text": "رندی آموز و کَرَم کُن که نه چندان هنر است / حَیَوانی که ننوشد مِی و انسان نشود",
        "explanation": " معنی بیت: وارستگی فراگیر و جوانمردی کن که آن جانور که باده نمی خورد و از فضائل انسانی و خوی مردمی بی بهره است ،به حقیقت کمالی ندارد.\n\nمعنی واژگان:رندي: ظاهر بد و باطن نيکو داشتن و استفاده کردن از لحظات عمر براي رسيدن به حق/ کرم کن: بزرگواري کن/ نوشيدن «مي» به عقيده ي حافظ باعث انسان شدن است و اين که حيواني شراب ننوشد و انسان نشود چندان هنري نيست/ يکي از آثار رندي نوشيدن «مي» و نورزيدن رياست"
      },
      {
        "text": "گوهرِ پاک بِباید که شود قابلِ فیض / ور نه هر سنگ و گِلی، لؤلؤ و مرجان نشود",
        "explanation": "معنی بیت: سرشت پاکیزه و استعداد ذاتی باید باشد، تا کسی بتواند پذیرای فیض الهی و بهره یابی از بخشش خداوندی شود، چنان که در جهان طبیعت هم می بینیم که هر سنگ و خاکی در دریا شایستگی مرجان و مروارید شدن را ندارد.\n\nشاعرگوید:\n\nقبول ماده شرط است درافاضۀ فیض\n\nوگرنه بخل نباشد به مبدء فیاض\n\nمعنی واژگان:گوهر: اصل، جوهره، ذات/ قابل: پذيرا، قبول کننده/ فيض: عطا و بخشش خداي بزرگ/ لؤلؤ: مرواريد/ مرجان: جواهري قيمتي که به عربي به آن بُسَّد مي گويند."
      },
      {
        "text": "اسمِ اعظم بِکُنَد کارِ خود ای دل، خوش باش / که به تَلبیس و حیَل، دیو مسلمان نشود",
        "explanation": "معنی بیت: دلا، با نام مهین خداوندآسوده دل باش و از ذکر او غافل مشو که حق تو را فراموش نخواهد کرد و از ریا و نیرنگ دور شو که دیو اگرچه نقاب فریب و صلاح ظاهری برچهره نهد، به حق تسلیم نخواهد شد و کاری ازپیش نتواند برد؛ در این بیت تلمیحی دارد به داستان حضرت سلیمان که انگشتری او را دیو به حیله ربود، اما به سبب نا\u00AD\u00ADپاک\u00ADدلی کاری نتوانست کرد سرانجام آن را به دریا انداخت و به امرخداوند باز انگشتری نصیب سلیمان شد.\n\nمعنی واژگان:اسم اعظم: نام بزرگ خدا، بزرگترين نام خدا که معجزه مي کند و هر مشکل و گرهي را حل و باز و نشدني ها را شدني مي کند/ تلبيس: نيرنگ سازي و حقه بازي/ حيل: جمع حيله به معني چاره و چاره سازي/ مسلمان شدن: تسليم خدا و دين او شدن/ بعضي به جاي «مسلمان» در اين بيت کلمه ي «سليمان» را درست تر مي دانند که آن هم وجهي دارد/ اما در بيشتر نسخ قديمه ي خطي نزديک به زمان حفاظ همين کلمه ي «مسلمان» آمده است"
      },
      {
        "text": "عشق می‌ورزم و امّید که این فَنِّ شریف / چون هنرهایِ دگر موجب حِرمان نشود",
        "explanation": "معنی بیت: عاشقی پیشه کرده\u00ADام و امیدوارم که این کار بزرگ مانند فضائل دیگر برای من محرومی و بی نصیبی به بار نیاورد.\n\nظهیرفاریابی گوید:\n\nمرا زدست هنرهای خویشتن فریاد\n\nکه هریکی به دگرگونه داردم نا\u00ADشاد\n\nمعنی واژگان:عشق ورزيدن: عاشق بودن/ فنّ شريف: هنر ارجمند/ موجب: باعث، سبب/ حرمان: نااميدي، محروميت"
      },
      {
        "text": "دوش می‌گفت که فردا بدهم کامِ دلت / سببی ساز خدایا که پشیمان نشود",
        "explanation": "معنی بیت: ديشب معشوق مي گفت که فردا تو را به مراد و آرزويت مي رسانم و کاميابت مي کنم. خدايا، وسيله اي فراهم کن تا يار از گفته ي خود پشيمان نشود و به وعده ي خود وفا کند.\n\nمحصول بيت ــ ديشب مى\u200Cگفت كه فردا مراد دلت را خواهم داد. حالا خدايا سببى ساز كه پشيمان نشود و مراد دلم را بدهد.\n\nمعنی واژگان:دوش: ديشب، شب گذشته/ کام: آرزو/ سبب ساختن: اسباب کاري را فراهم کردن"
      },
      {
        "text": "حُسنِ خُلقی ز خدا می‌طلبم خویِ تو را / تا دگر خاطرِ ما از تو پریشان نشود",
        "explanation": "معنی بیت: از خدا برايت آرزوي خوش خلقي مي کنم و اميدوارم پيوسته داراي رفتاري نيک و پسنديده باشي تا ديگر هرگز خاطر ما از جفاي تو آشفته و پريشان نشود.\n\nمحصول بيت ــ حسن خلقى خوى تو را از خدا مى\u200Cخواهم يعنى از خدا مى\u200Cخواهم كه تو صاحب خلق خوب شوى كه ديگر خاطر ما پريشان نشود زيرا بدخوى كه باشى ما را رنجيده خاطر مى\u200Cكنى.\n\nمعنی واژگان:حسن خلق: خوش اخلاقي/ خوي: عادت، روش/ خاطر: دل، مرکز انديشه و خيال"
      },
      {
        "text": "ذره را تا نَبُوَد همّتِ عالی حافظ / طالبِ چشمهٔ خورشیدِ درخشان نشود",
        "explanation": "معنی بیت: ای حافظ، اگر ذرۀ خرد ارادۀ والا نداشته باشد به هوا بر نشود و هیچ گاه خواستار رسیدن به چشمۀ خورشید جهان افروز نگردد.\n\nمعنی واژگان:ذرّه: در زبان عربي «ذره» به معني مورچه است، اما در فارسي موجودات ريزي را گويند که در شعاع آفتاب به چشم مي خورند و از اين جهت در ادبيات فارسي معمولاً ذره با آفتاب و خورشيد همراه مي شود/ همّت: اراده/ عالي: بلند، بلندپروازانه/ طالب: خواهان."
      }
    ]
  },
  {
    "title": "غزل شماره ۲۲۸ حافظ",
    "verses": [
      {
        "text": "گر من از باغِ تو یک میوه بچینم چه شود؟ / پیش پایی به چراغِ تو ببینم چه شود؟",
        "explanation": "معنی بیت: اي معشوق، اگر من از باغ وجود تو بهره اي ببرم و بوسه اي بچينم، چه مي شود؟ و اگر با روشني چهره ي درخشان تو پيش پاي خود را ببينم، چه خواهد شد؟\n\nمحصول بيت ــ اگر من از باغ جمال تو يك بوسه بگيرم چه مى\u200Cشود. يعنى به تو چه نقصانى مى\u200Cرسد و اگر با ضيا و نور تو جلو پايم را ببينم چه مى\u200Cشود. يعنى اگر با ضياء جمال تو مستضى شوم چه مى\u200Cشود. خلاصه اگر از زيبائى تو بهره\u200Cمند و منتفع شوم چه مى\u200Cشود.\n\nمعنی واژگان:باغ: مقصود زيبايي معشوق است/ چه شود؟ چه زياني دارد؟"
      },
      {
        "text": "یا رب اندر کَنَفِ سایهٔ آن سروِ بلند / گر منِ سوخته یک دَم بنشینم چه شود؟",
        "explanation": "معنی بیت: خدايا، اگر من عاشق دل سوخته لحظه اي در پناه سايه ي آن معشوق سرو قامت زيبا بنشينم و بياسايم، چه خواهد شد؟\n\nمحصول بيت ــ عجبا من سوخته\u200Cدل اگر ساعتى در پناه سايه آن سرو بلند بنشينم چه مى\u200Cشود. يعنى اگر در پناه وصال آن جانان يك نفس آرام و قرار بگيرم مگر طورى مى\u200Cشود.\n\nمعنی واژگان:کنف: پناه/ سوخته: سوخته از آفتاب عشق/ يک دم: لحظه اي"
      },
      {
        "text": "آخِر ای خاتَمِ جمشیدِ همایون آثار / گر فِتَد عکسِ تو بر نقشِ نگینم چه شود؟",
        "explanation": "معنی بیت: ای انگشتری فرخنده اثر جمشید (سلیمان)، اگر پرتوی از تو بر رقم و نشان نگین من بیفتد و مرا به کام رساند، تو را زیانی ندارد.\n\nمعنی واژگان:آخر: عاقبت، بعد از همه ي سخنان/ جمشيد: مقصود حضرت سليمان است که در ادبيات فارسي اين دو تن يکي دانسته شده اند/ همايون آثار: همايون به معني مبارک و بابرکت است، يعني لباني که آثار (= سخنان) آن مبارک و خوشايند است/ عکس: انعکاس، پرتو/ معمولاً وقتي پرتو لبان معشوق بر نگين عاشق بيفتد زماني است که عاشق و معشوق با هم ملاقات مي کنند/ انگشتري حضرت سليمان مايه ي دولت و سلطنت است و لبان معشوق نيز دولت و سلطنت عاشق را در پي دارد"
      },
      {
        "text": "واعظِ شهر چو مِهرِ مَلِک و شَحنه گُزید / من اگر مِهرِ نگاری بِگُزینم چه شود؟",
        "explanation": "معنی بیت: ای انگشتری فرخنده اثر جمشید (سلیمان)، اگر پرتوی از تو بر رقم و نشان نگین من بیفتد و مرا به کام رساند، تو را زیانی ندارد.\n\nمعنی واژگان:واعظ: سخنران مذهبي (که بايد از ماديات و تعلقات دنيوي بر حذر باشد و با پادشاه و رئيس داروغه هاي شهر رابطه ي خوشي نداشته باشد)/ مهر: دوستي/ ملک: پادشاه/ شحنه: رئيس پاسبانها و داروغه هاي شهر/ گزيد: انتخاب کرد/ نگار: معشوق زيبارو که چهره اش مانند نگار (= نقاشي زيبا) است"
      },
      {
        "text": "عقلم از خانه به در رفت، وَگَر مِی این است / دیدم از پیش که در خانهٔ دینم چه شود",
        "explanation": "معنی بیت: خردم از جای برفت و اگر می چنین خاصیت شگرفی دارد، بیقین میتوانم پیش بینی کنم که در سرای دین من چه فتنه ای بپا خواهد کرد.\n\nمعنی واژگان:خانه: در مصراع اول مقصود خانه ي وجود عاشق است/ ديدم: حدس مي زنم/ در خانه ي دينم چه شود: يعني براي دين من چه اتفاقي خواهد افتاد، يعني خراب خواهد شد (همان گونه که خانه دين واعظ شهر خراب شده است)"
      },
      {
        "text": "صرف شد عمرِ گرانمایه به معشوقه و مِی / تا از آنم چه به پیش آید، از اینم چه شود؟",
        "explanation": "معنی بیت: عمر عزيز و گران بهاي من در راه مي و معشوق صرف شد، تا ببينم که از اين دو نصيب و بهره ي ما چه خواهد بود؟ يعني هيچ فايده و ثمري برايم نخواهد داشت.\n\nمحصول بيت ــ عمر عزيزم صرف مى و معشوقه شد يعنى در هواى اينها گذشت عجبا از دلبر چه پيش آيد و از مى چه حاصل شود. يعنى چه نتيجه از اينها حاصل شود، معلوم نيست.\n\nمعنی واژگان:صرف شد: خرج شد/ گرانمايه: قيمتي، ذي قيمت، عزيز."
      },
      {
        "text": "خواجه دانست که من عاشقم و هیچ نگفت / حافظ ار نیز بداند که چُنینم چه شود؟",
        "explanation": "معنی بیت: آقا و سرورم به راز عاشقي من پي برد و چيزي نگفت. حالا اگر حافظ هم از اين راز آگاه گردد، چه خواهد شد؟ خواجه به طعن و طنز مي گويد: همه از عاشقي او مطّلع شده اند. حالا اگر خود او نيز بداند، هيچ مانعي ندارد.\n\nمحصول بيت ــ خواجه فهميد كه من عاشقم اما هيچ چيزى نگفت يعنى سكوت كرد و حرفى نزد. اگر حافظ هم بداند كه من اين\u200Cطورم چه مى\u200Cشود. يعنى وقتى وزير بداند و چيزى نگويد حافظ بفهمد چه مى\u200Cشود مهم نيست.\n\nمعنی واژگان:خواجه: وزير"
      }
    ]
  },
  {
    "title": "غزل شماره ۲۲۹ حافظ",
    "verses": [
      {
        "text": "بخت از دهانِ دوست نشانم نمی‌دهد / دولت خبر ز رازِ نهانم نمی‌دهد",
        "explanation": "معنی بیت: طالع ناسازگار اثری از دهان یار به من نمی نماید و اقبال از سر پنهان که همان دهان یار است، پیامی نمی رساند.\n\nمعنی واژگان:بخت و دولت: اقبال، شانس/ راز: سرّ/ نهان: پنهان"
      },
      {
        "text": "از بهرِ بوسه‌ای ز لبش جان همی‌دهم / اینم همی‌سِتانَد و آنم نمی‌دهد",
        "explanation": "معنی بیت: براي يک بوسه از لبان شيرين معشوق جان مي دهم و او جانم را مي گيرد، ولي بوسه اي نمي دهد.\n\nدر بهايِ بوسه اي جاني طلب\n\nمي کنند اين دلستانان، الغياث\n\nمحصول بيت ــ از براى يك بوسه لبش جان مى\u200Cدهم اما حاضر نيست. يعنى نه جان مى\u200Cگيرد و نه بوسه مى\u200Cدهد"
      },
      {
        "text": "مُردم در این فِراق و در آن پرده راه نیست / یا هست و پرده دار نشانم نمی‌دهد",
        "explanation": "معنی بیت: در اشتياق ديدار معشوق و دوري از او جانم به لب رسيد و مُردم، ولي به سراپرده ي او راه نيافتم و به وصالم نرسيدم يا شايد راهي هست، ولي نگهبان بارگاه يار، آن را به من نشان نمي دهد.\n\nبا هيچ کس نشاني، زآن دلستان نديدم\n\nيا من خبر ندارم، يا او نشان ندارد\n\n(غزل ۲ / ۱۲۶)\n\nمحصول بيت ــ از اشتياق مردم براى اين\u200Cكه به پرده وصال راه نيست. يعنى امكان نيست يا امكان وصال هست اما پرده\u200Cدار رهنمائى نمى\u200Cكند. يعنى طريق و وسيله آن را ارائه نمى\u200Cدهد. حاصل مطلب قضيه از دو حال خارج نيست يا به هيچ\u200Cوجه امكان وصال وجود ندارد يا امكان هست اما پرده\u200Cدار مانع وصول مى\u200Cباشد.\n\nمعنی واژگان:مردم: نزديک به مرگ هستم /فراق: دوري از معشوق/ پرده: سراپرده و بارگاه، مقصود پرده ي وصال است/ پرده دار: رقيب، نگهبان يار."
      },
      {
        "text": "زلفش کشید بادِ صبا چرخِ سِفله بین / کانجا مجالِ بادِ وَزانَم نمی‌دهد",
        "explanation": "معنی بیت: گیسوی وی به چنگ نسیم بهاری افتاد، بنگر که فلک دون چه کرد که به من به اندازه ی باد صبا هم فرصت نداد که دست به گیسوی او برسانم.\n\nمعنی واژگان:باد صبا: بادي که از طرف شمال يا مشرق مي وزد و پيام بر و پيام آور ميان عاشق و معشوق است/چرخ سفله: فلک پست. مجال: فرصت/ باد وزان: بادي که مي وزد"
      },
      {
        "text": "چندان که بر کنار چو پرگار می‌شدم / دوران چو نقطه رَه به میانم نمی‌دهد",
        "explanation": "معنی بیت: هرچه پرگاروار سرگشته بر کنار و پیرامون رفتم، گردش روزگار مانند نقطه که به میان دایره جای دارد، مرا راه به میان کار نمی دهد و هم چنان حیران می دارد.\n\nمعنی واژگان:چندان که: هر اندازه که/ دوران: روزگار، چرخ گردنده."
      },
      {
        "text": "شِکَّر به صبر دست دهد عاقبت ولی / بدعهدیِ زمانه زمانم نمی‌دهد",
        "explanation": "معنی بیت: شهد موفقیت و کامیابی را با صبر و شکیبایی در برابر دشواری ها توان یافت، اما چه توان کرد که سست پیمانی روزگار به من فرصت نمی دهد تا از حاصل کوشش خود بهره یابم.\n\nمعنی واژگان:صبر: شکيبايي، با اشاره به دارويي به نام صبر زرد که بسيار تلخ است و ضدّ شکر است/ عاقبت: در آخر کار/ بدعهدي: پيمان شکني/ زمانه: روگار/ زمانم نمي دهد: عمر و فرصت به من نمي دهد"
      },
      {
        "text": "گفتم رَوَم به خواب و ببینم جمالِ دوست / حافظ ز آه و ناله امانم نمی‌دهد",
        "explanation": "معنی بیت: با خود می گفتم که سر به بالین خواب می نهم و چهره ی یار را در رؤیا دیدار می کنم ولی حافظ به سبب آه و افغانی که بر می آورد مرا بی تاب می کند و مجال خواب  به من نمی دهد.( باید توجه داشت که در این جا شاعر برای خود شخصیت ثانوی فرض کرده است.)\n\nمعنی واژگان:جمال: زيبايي/ امان دادن: فرصت و مجال دادن"
      }
    ]
  },
  {
    "title": "غزل شماره ۲۳۰ حافظ",
    "verses": [
      {
        "text": "اگر به بادهٔ مُشکین دلم کشد، شاید / که بویِ خیر ز زهدِ ریا نمی‌آید",
        "explanation": "معنی بیت: اگر دل من به نوشیدن شراب مشکبوی میل کند، شایسته است، چه از پارسائی ریاکارانه بوی نیکی نمی شنوم و درآن خوبی نمی بینم.\n\nمعنی واژگان:باده: شراب/ مشکين: معطر، مشک آلود، گاهي در زمان قديم در شراب مشک مي ريخته اند/ دل کشيدن: ميل کردن دل/ شايد: شايسته است/ زهد ريا: زهد و تقوايي که با ريا و خودنمايي همراه باشد (زهد ريا مانند ظرفِ مست است و ترکيب زهد ريا درست و طبق دستور زبان فارسي است)"
      },
      {
        "text": "جهانیان همه گر منعِ من کنند از عشق / من آن کنم که خداوندگار فرماید",
        "explanation": "معنی بیت: اگر همه ي مردم عالم، مرا از عشق ورزيدن منع کنند، به آن توجّهي نمي کنم و کاري را انجام مي دهم که خداوند و يا معشوق مي فرمايد\n\nمحصول بيت ــ اگر تمام مردم دنيا مرا از عشق منع كنند من ممنوع نمى\u200Cشوم بلكه همان كار را مى\u200Cكنم كه ارباب و آقايم به من دستور مى\u200Cدهد. خلاصه من فرمانبر و فرمان\u200Cپذير جانانم نه مردم. پس همين است كه دستور جانان را اجرا مى\u200Cكنم نه حرف ديگران را.\n\nمعنی واژگان:جهانيان: مردم دنيا/خداوندگار: معشوق (حقيقي يا مجازي)"
      },
      {
        "text": "طمع ز فیضِ کرامت مَبُر که خُلقِ کریم / گنه ببخشد و بر عاشقان بِبَخشاید",
        "explanation": "معنی بیت: از بهره رسانی کرم و رادخوئی نومید مباش چه خوی نیک و کریمانۀ یار خطاها را عفو می کند و بر بیدلان رحمت می آورد.\n\nمعنی واژگان:طمع مبر: نااميد مشو/ فيض کرامت: جوشش چشمه ي بزرگواري/ خلق کريم: خوي بزرگوارانه/ ببخشايد: بخشايش خود را شامل مي کند."
      },
      {
        "text": "مقیمِ حلقهٔ ذکر است دل بدان امید / که حلقه‌ای ز سرِ زلفِ یار بگشاید",
        "explanation": "معنی بیت: دل در مجمع یاد محبوب پیوسته نشسته است، به امیدی که از گیسوی یار گرهی بازکند و دستی در آن خم زلف زند.\n\nمعنی واژگان:مقيم: جاگرفته، اقامت گزيده/ حلقه: محفل، مجمع/ ذکر: دعا و ورد و ياد خدا/ حلقه: (در مصراع دوم) پيچ و تاب زلف/ حلقه گشودن: دست در حلقه ي زلف کردن، به وصال رسيدن"
      },
      {
        "text": "تو را که حُسنِ خداداده هست و حجلهٔ بخت / چه حاجت است که مَشّاطِه‌ات بیاراید",
        "explanation": "معنی بیت: تو را که خداوند زیبا آفریده است و بخت بلند تو در خانۀ آراستۀ توفیق جای دارد دیگر نیازی نیست که آرایشگر به آراستن تو بپردازد؛\n\nبه گفتۀ سعدی در دیباچۀ گلستان:\n\n( حاجت مشاطه نیست روی دلارام را).\n\nمعنی واژگان:حسن: زيبايي/ مشّاطه: آرايشگر/ بيارايد: آرايش کند"
      },
      {
        "text": "چمن خوش است و هوا دلکَش است و مِی بی‌غَش / کنون به جز دلِ خوش هیچ در نمی‌باید",
        "explanation": "معنی بیت: حال که باغ، سبز و پرگل است و هوا دل پذير و مي صاف و بي غش مهيّاست، به غير از يک دل آسوده و آرام چيز ديگري لازم و ضروري نيست.\n\nمحصول بيت ــ چمن خوش و هوا دلكش و شراب صاف است حالا ديگر به جز دل خوشى هيچ چيز لازم نيست. يعنى همه نوع اسباب عيش و عشرت مهياست فقط صفاى خاطر لازم است.\n\nمعنی واژگان:چمن: باغ/ خوش: دلپذير/دلکش: جذّاب/ بيغش: ناب، خالص/ درنمي بايد: لازم نيست"
      },
      {
        "text": "جمیله‌ایست عروسِ جهان، ولی هُش دار / که این مُخَدَّره در عقدِ کس نمی‌آید",
        "explanation": "معنی بیت: عروس دنیا زیبا روئی است اما به هوش و آگاه باش که این پرده نشین دلربا پیمان زناشوئی با کسی به سرنمی برد؛\n\nسعدی گوید:\n\nدنیا زنی است عشوه گرو دل ستان ولی\n\nبا هیچ کس به سر نبرد عهد شوهری\n\nمعنی واژگان:جميله: زن زيبا/ هش دار: به هوش باش/ مخدّره: خانم، زن، پرده نشین"
      },
      {
        "text": "به لابه گفتمش ای ماهرُخ چه باشد اگر / به یک شِکَر ز تو دلخسته‌ای بیاساید",
        "explanation": "معنی بیت: با عجز و نیازگفتم: ای مه جبین، اگر با یک بوسۀ شکرین خسته دلی از تو به آرامشی برسد، تو را زیانی نخواهد داشت.\n\nمعنی واژگان:لابه: التماس/ ماهرخ: کسي که چهره اش مانند ماه است/ چه باشد اگر…: چه ضرري دارد اگر … /شکر: بوسه/ ضمنا در زمان قديم شکر به عنوان دارو هم مصرف مي شده است/ دلخسته: عاشق مجروح دل، عاشق دل ريش/ بياسايد: آرامش يابد/ خداي را: براي خدا، تو را به خدا/ بيالايد: آلوده کند."
      },
      {
        "text": "به خنده گفت که حافظ خدای را مَپسَند / که بوسهٔ تو رخِ ماه را بیالاید",
        "explanation": "معنی بیت: با خنده گفت: اي حافظ، به خاطر خدا راضي مشو که بوسه ي تو چهره ي زيباي چون ماه معشوق را آلوده کند.\n\n\nمحصول بيت ــ من كه از جانان بوسه خواستم با خنده گفت اى حافظ محض خاطر خدا روا مدار كه بوسه تو روى ماه را آلوده كند. يعنى تو لايق آن نيستى كه به روى من بوسه زنى زيرا من شاهم و تو يك گدا.\n\nمعنی واژگان: خدای را مپسند: تو را به خدا، سوگند راضی مشو/بیالاید:آلوده سازد."
      }
    ]
  },
  {
    "title": "غزل شماره ۲۳۱ حافظ",
    "verses": [
      {
        "text": "گفتم غمِ تو دارم گفتا غمَت سرآید / گفتم که ماهِ من شو گفتا اگر برآید",
        "explanation": "معنی بیت: به یار گفتم که ماه تابان شب تار من باش،پاسخ داد اگر دست دهد و ممکن شود.\n\nمعنی واژگان: غم تو دارم: به اندوه جدائی تو گرفتارم/سرايد: به پايان مي رسد/ ماه من: معشوق زيبايي که اختصاص به «من» دارد/ برآيد: امکان داشته باشد، مقدور باشد"
      },
      {
        "text": "گفتم ز مِهروَرزان رسمِ وفا بیاموز / گفتا ز خوب‌رویان این کار کمتر آید",
        "explanation": "معنی بیت: به او گفتم از دوستان مهربان و عاشقان حقيقي راه و رسم وفاداري را بياموز و او در جواب گفت که اين کار از معشوقان زيبارو کمتر ساخته است.\n\nمحصول بيت ــ به جانان گفتم از مهربانان راه و رسم وفا ياد بگير. در جوابم گفت اين كار از ماهرويان كمتر آيد. يعنى ماهرويان وفادار نمى\u200Cشوند و بلكه جفاكارند.\n\nمعنی واژگان:مهرورزان: عاشقان/ رسم: راه، طريق/ خوبرويان: زيبارويان/ این کارکمترآید: این کار هرگزساخته نیست"
      },
      {
        "text": "گفتم که بر خیالت راهِ نظر ببندم / گفتا که شب‌رو است او از راهِ دیگر آید",
        "explanation": " معنی بیت: به یار خطاب کردم که صورت خیالی تو را در عرصۀ فکر راه نخواهم داد. پاسخ داد که خیال من شبگردی عیار و چابک دست است و به طریق دیگر درآید و دل از تو برباید.\n\nمعنی واژگان:خيال: تصور خيالي/ راه نظر: راه نگاه، راه ديده/ شبرو: عيار، دزد چابک شبانه"
      },
      {
        "text": "گفتم که بویِ زلفت گمراهِ عالَمَم کرد / گفتا اگر بدانی هم اوت رهبر آید",
        "explanation": "معنی بیت: به یارگفتم که بوی دلفریب گیسوی تو مرا به بیراهه در جهان کشید، پاسخ داد: اگرآگاه شوی این گمراهی عین راه یافتگی است و خودمایۀ راهنمائی تو خواهدگشت؛ شاید مراد از بوی زلف به استعاره علائق و دلبستگی های بسیار این جهانی باشد یعنی سرانجام این کثرت تو را به وحدت رهبری خواهد کرد.\n\nمعنی واژگان:زلف: نشانه اي از کثرت است و کثرت شخص را به وحدت مي رساند، اما اگر کسي در کثرت بماند البته گمراه است ولي از کثرت به وحدت رسيدن به مقصد دست يافتن است/ اوت: او تو را/ رهبر آيد: راهنما مي شود."
      },
      {
        "text": "گفتم خوشا هوایی کز بادِ صبح خیزد / گفتا خُنُک نسیمی کز کویِ دلبر آید",
        "explanation": "معنی بیت: به يار گفتم که راه ورود خيال تو را بر چشمانم خواهم بست و او گفت او شب گردي عيّار است و از راه ديگر وارد مي شود.\n\nمحصول بيت ــ گفتم كه بر خيالت راه نظر ببندم، يعنى براى اين\u200Cكه خيالت از راه نظر به خاطرم نرسد راه نظر را مى\u200Cبندم. جانان جواب داد كه خيال من شبروست يعنى يك عيار پرفن و بسيار داناست و از راه ديگر داخل مى\u200Cشود. يعنى عشق و محبت همان با ديدن حاصل نمى\u200Cشود بلكه آدم از راه گوش هم عاشق مى\u200Cشود. حاصل معنى، تعشق منحصر به نظر نيست با شنيدن هم عشق پيدا مى\u200Cشود.\n\nمعنی واژگان:خوشا: چه خوش و دلپذير است/هوا: علاوه بر معني معمولي معني «عشق» هم مي دهد /باد صبح: باد بامدادي، باد صبا که از سوي معشوق پيام آور است/ خنک: خوشا، چه خوش و دلپذير است، البته خنک به معني «سرد دلپذير» هم هست که در اينجا نوعي ايهام به شعر مي دهد/ نسيم: بو، باد ملايم/ دلبر: دلدار، معشوق"
      },
      {
        "text": "گفتم که نوشِ لَعلَت ما را به آرزو کشت / گفتا تو بندگی کن کاو بنده‌پرور آید",
        "explanation": "معنی بیت: به یارگفتم: لب لعل نوشین تو ما را در اشتیاق هلاک کرد. پاسخ داد تو همچنان در خدمت و طاعت بکوش که لب من آئین دلجوئی از خدمتگزاران را نیک می داند؛ حافظ در غزل دیگر فرماید:\n\nتو بندگی چو گدایان به شرط مزد مکن\n\nکه خواجه خود روش بنده پروری داند\n\nمعنی واژگان:نوش: شيريني/ بندگي: اطاعت/ بنده پرور: هوادار اطاعت کنندگان و بندگان/ وعده ي معشوق اين است که اگر بوسه اي در کار نباشد سخن مساعد و خوشدل کننده هست"
      },
      {
        "text": "گفتم دلِ رحیمت کِی عزمِ صلح دارد؟ / گفتا مگوی با کس تا وقتِ آن درآید",
        "explanation": " معنی بیت: به او گفتم دل رحيم و مهربانت چه وقت قصد صلح و آشتي دارد؟ و او گفت اين راز را با کسي بازگو مکن تا زمان مناسب آن فرابرسد.\n\nمحصول بيت ــ به جانان گفتم دل رحيمت كى قصد صلح دارد، يعنى چه وقت نيت صلح را مى\u200Cبندد و اقدام به صلح مى\u200Cكند. گفت اين را به كسى مگو تا زمان صلح برسد يعنى با تو مصالحه خواهيم كرد اما تا صلح نكرده\u200Cايم اين راز را به كسى افشا مكن.\n\nمعنی واژگان:رحيم: مهربان/ عزم: اراده/ صلح: آشتي/. درآيد: فرارسد"
      },
      {
        "text": "گفتم زمانِ عِشرَت دیدی که چون سر آمد؟ / گفتا خموش حافظ کـاین غصّه هم سر آید",
        "explanation": "معنی بیت: دم درکش که اندوه به پایان رسیدن روزگار عشرت نیزسپری خواهدشد و بار دیگر ایام وصال فرازآید: در این غزل صنعت سؤال و جواب مراعات شده است.\n\nمعنی واژگان:عشرت: عيش و کامراني، معني ديگر آن معاشرت و همنشيني است /چون: چگونه/ خموش: خاموش باش ساکت باش/ عشرت معنی ایهامی عیش ومعاشرت دارد"
      }
    ]
  },
  {
    "title": "غزل شماره ۲۳۲ حافظ",
    "verses": [
      {
        "text": "بر سرِ آنم که گر ز دست برآید / دست به‌کاری زنم که غصّه سرآید",
        "explanation": "معنی بیت: قصد آن دارم که اگر ممکن شود، دست به کاري بزنم که غم و غصّه ام به پايان برسد.\n\nمحصول بيت ــ ميل دارم يا خيال دارم اگر از دستم برآيد دست به كارى زنم يعنى كارى كنم كه غم و غصه\u200Cام سر آيد يعنى تمام شود. مختصر نيتم اين است كه باده\u200Cنوش شوم تا از هم و غم اثرى در دلم باقى نماند.\n\nمعنی واژگان:بر سر آنم: تصميم دارم، قصد دارم/ از دست برآمدن: از عهده ي کسي برآمدن، توانستن/ دست به کاري زدن: اقدامي کردن/ سر آمدن: به پايان رسيدن"
      },
      {
        "text": "خلوتِ دل نیست جایِ صحبتِ اَضداد / دیو چو بیرون رود فرشته درآید",
        "explanation": "معنی بیت: خانۀ دل جای همنشینی ناهمتایان یا بیگانگان نیست. چون شیطان را که مظهر خیال\u00ADهای خام و هوس\u00ADهای باطل است از خود راندی، فرشتۀ آرامش و نیکوکاری و نیک اندیشی در سرای دل تو جای گزیند و ضمیر تو به نور حق روشن شود.\n\nمعنی واژگان: صحبت: همنشيني/ اضداد: چيزها يا اشخاص ضد يکديگر، ناموافقان/ درصفحۀ ۲۵۵ جامع نسخ دیوان حافظ تألیف مسعود فرزاد، اغیار «به جای»اضداد آمده است که بر متن ترجیح دارد/ديو: شيطان، اهريمن/ فرشته: ملک./ اغیار: بیگانگان/ اضداد مي تواند عقل و عشق يا خيال معشوق و خيال رقيب يا جمع و تفرقه باشد"
      },
      {
        "text": "صحبت حُکّام ظلمتِ شبِ یلداست / نور ز خورشید جوی بو که برآید",
        "explanation": " معنی بیت: همنشینی با فرمانروایان ستمگر تاریکی و سردی شب یلداست، فروغ از آفتاب حقیقت یا ضمیر پیر روشن دل بجوی باشد که این مهر جهانتاب طلوع کند.\n\nمعنی واژگان:صحبت: همنشيني/ حکام: فرمانروايان، حکومت گران/ ظلمت: تاريکي و سردي/ شب يلدا: طولاني ترين و سردترين شب سال که شب اول ديماه و شب تولد حضرت مسيح (ع) است و به همين دليل شب تولد حضرت مسيح (ع) بودن به آن يلدا مي گويند/ بو که: شايد که/ برآيد: عملي شود، روا شود و در معني ديگر طلوع کند که مناسبت با خورشيد دارد /ظلمت و مجاورت آن با حکّاک يادآور ظلم حکّام است"
      },
      {
        "text": "بر درِ اربابِ بی‌مروّتِ دنیا / چند نشینی که خواجه کی به درآید",
        "explanation": "معنی بیت: برآستان سرای مهتران ناجوانمرد این جهان تا کی مقیم باشی که خانه خدا بیرون آید و شاید به تو احسانی کند و منتی نهد\n\nمعنی واژگان:ارباب دنيا: ثروتمندان و مالکان و دنياداران/ بي مروّت: ناجوانمرد، بخيل و خسيس/ چند: چه قدر، چه مدت/ خواجه: صاحب ثروت و مکنت و غلام و کنيز، آقا/ به در آيد: بيرون آيد"
      },
      {
        "text": "تَرکِ گدایی مکن که گنج بیابی / از نظرِ رهرُوی که در گذر آید",
        "explanation": "معنی بیت: خواهندگی و سؤال از روشن ضمیران را از یادمبر،تا باشد که گنج سعادت را به عنایت و مدد سالکی که برتو گذارکند، به دست آوری.\n\nمعنی واژگان:نظر: مقصود نظر توأم با لطف و مهرباني است، عنايت/ رهرو: ظاهراً يعني گذرنده از جلو شخص گداست، اما مقصود اصلي سالکي است که نظر لطف او مايه ي گنج معنوي است/ درگذر آيد: از گذرگاهي که گدا در آن نشسته است عبور کند، بگذرد/ (ابيات ۴ و ۵ ظاهراً با هم تضاد موضوع دارند اما باطناً در يک راستا هستند.)"
      },
      {
        "text": "صالح و طالِح مَتاعِ خویش نمودند / تا که قبول افتد و که در نظر آید",
        "explanation": " معنی بیت: نیکوکار و بدکردار کالا و بضاعت خود را عرضه کردند تا ببینیم که خداوند کدام یک از این دو را می پسندد و به نظرعنایت می\u00ADنگرد؛ مقصود آن است که شاید صالح به غرور عبادت از درگاه حق رانده شود و طالح به سبب توبه بخشوده آید.\n\nمعنی واژگان:صالح: راستکار، نيکوکار/ طالح: بدکار، فاسق/ متاع: کالا/ نمودند: نشان دادند/ قبول افتد: مورد قبول واقع شود/ در نظر آيد: مورد توجه قرار گيرد/ صالح و طالح به نحو طنزآميزي مطرح شده است، يعني صالح و طالح در نظر ظاهربينان."
      },
      {
        "text": "بلبلِ عاشق تو عمر خواه که آخِر / باغ شود سبز و شاخِ گُل به بر آید",
        "explanation": "معنی بیت: اي بلبل عاشق، از خدا عمر طولاني طلب کن؛ زيرا که سرانجام باغ و بوستان سرسبز مي شود و گل ها شکوفا مي گردد و تو شاخه ي گل را به آغوش مي گيري و به وصال مي رسيد.\n\nمحصول بيت ــ اى بلبل عاشق تو عمر بخواه وگرنه البته كه عاقبت به موقع خود به باغ سبز مى\u200Cشود و شاخ گل هم پيدا مى\u200Cشود. يعنى اصل همان سلامتى است والا البته كه فصل بهار مى\u200Cرسد و گل\u200Cهاى تازه باز مى\u200Cشوند. بعضى مصرع ثانى را اين\u200Cطور نوشته\u200Cاند، «باغ شود سبز و سرخ، گل به\u200Cبر آيد» يعنى باغ سبز و سرخ مى\u200Cشود و گل شكفته مى\u200Cگردد اين گوينده از اسلوب مطالعه به كلى خالى بوده است.\n\nمعنی واژگان:به برآيد: گل مي دهد، ثمر خود را مي دهد"
      },
      {
        "text": "غفلتِ حافظ در این سراچه عجب نیست / هر که به میخانه رفت بی‌خبر آید",
        "explanation": "معنی بیت: دراین دنیا ناآگاهی حافظ از پایان کار شگفت نباشد، چه هرکس در میکدۀ جهان فرودین بادۀ هوی و هوس نوشید، مست و غافل گردد.\n\nمعنی واژگان:سراچه: مقصود دنياست/ عجب: عجيب/ (اصولاً تصوّر مي شود که در شعر حافظ مقصود از مسجد، فلک «محل ملائک مسجود» و مقصود از ميخانه، زمين «محل انسانهاي سرمست «عشق» است)"
      }
    ]
  },
  {
    "title": "غزل شماره ۲۳۳ حافظ",
    "verses": [
      {
        "text": "دست از طلب ندارم تا کامِ من برآید / یا تن رسد به جانان یا جان ز تن برآید",
        "explanation": "معنی بیت: از خواستن و جستن باز نمی نشینم تا کامروا شوم و آرزوی من این است که یا تن به وصال معشوق رسد و یا در این راه جان سپارم که آن کمال مطلوب عاشق است.\n\nمعنی واژگان:طلب: جستجو/ دست داشتن از: باز ايستادن/ کام برآمدن: به آرزو رسيدن/تن: جسم، بدن، وجود مادي و ظاهري/ جانان: معشوق /گاهي حافظ پيشوند مصدري را حذف مي کند مانند: فرياد داشتن به جاي فرياد برداشتن (جرس فرياد مي دارد که …) و در اينجا هم «دست داشتن از» به جاي «دست برداشتن از» به کار رفته است."
      },
      {
        "text": "بگشای تربتم را بعد از وفات و بنگر / کز آتش درونم دود از کفن برآید",
        "explanation": "معنی بیت: پس از مرگ، گور مرا بشکاف و ببين که از آتش عشق دل، دود از کفن من برمي خيزد.\n\nمحصول بيت ــ بعد از مرگم قبر مرا بشكاف ببين كه از آتش درونم از كفنم چه\u200Cگونه دود بلند مى\u200Cشود. يعنى آتش عشق در توى دلم چنان جاى گرفته و ثابت شده كه حتى بعد از مرگ هم خاموش نمى\u200Cشود باز هم در دلم ثابت و برقرار مى\u200Cباشد.\n\nمعنی واژگان:تربت: گور/ وفات: مرگ/ آتش درون: آتش عشقي که در دل من است"
      },
      {
        "text": "بنمای رخ که خَلقی والِه شَوَند و حیران / بگشای لب که فریاد از مرد و زن برآید",
        "explanation": "معنی بیت: اي معشوق، چهره ي خود را نشان بده تا همه ي مردم شيفته و حيران شوند و لب به سخن بگشا تا با شنيدن سخنان شيرينت به شور و شوق درآيند و فرياد برآورند.\n\nمحصول بيت ــ رويت را نشان بده كه گروه مردم واله و حيرانت شوند. به تكلم درآ كه از لذت كلامت مرد و زن به فرياد و فغان درآينده يعنى آه و ناله سر دهند.\n\nمعنی واژگان:بنماي: نشان بده/ رخ: چهره/ واله: شيفته/ حيران: سرگشته/ بگشاي لب: سخن بگوي/ مرد و زن:مقصود همه ی مردم است."
      },
      {
        "text": "جان بر لب است و حسرت در دل که از لبانش / نگرفته هیچ کامی جان از بدن برآید",
        "explanation": "معنی بیت: در اشتياق ديدار معشوق جانم به لب رسيده است و بي تاب و قرارم و در دل اين حسرت را دارم که هنوز از لبان شيرين يار کامي نگرفته، جام بسپارم.\n\nمحصول بيت ــ جان بر لب است و حسرت در دل چون كه از لب و دهان جانان مرادى نگرفته است يعنى چون از جانان مراد نگرفته جان با حسرت از بدن فارغ مى\u200Cشود.\n\nمعنی واژگان:جان بر لب است: نزديک مرگ هستم/ حسرت: نااميدي/ از لبانش کامي نگرفته: هنوز از لبان او بوسه اي نگرفته."
      },
      {
        "text": "از حسرتِ دهانش آمد به تنگ جانم / خود کامِ تنگدستان کی زان دهن برآید",
        "explanation": "معنی بیت: از دریغ و اندوه خوردن بر بوسه نگرفتن از دهان او دلم گرفت و جانم ملول شد. آیا دهان نوشین وی مراد این تهی دستان را چه زمان برآورده خواهد ساخت؟\n\nمعنی واژگان:حسرت: نااميدي و تأسف/ جان به تنگ آمدن: غصه دار و غمگين شدن/ خود: واقعا/ کام برآمدن: به آرزو رسيدن/ تنگدستان: فقيران"
      },
      {
        "text": "گویند ذکرِ خیرش در خیلِ عشقبازان / هر جا که نامِ حافظ در انجمن برآید",
        "explanation": "معنی بیت: معنی بیت: هر جا اسم حافظ در گروه عاشقان برده می شود از وی به نیکی در محفل یاد می\u00ADکنند.\n\nمعنی واژگان:ذکر خير: ياد کردن کسي به خوبي/ خيل: گروه/ انجمن: جماعت، جمع، حلقه"
      }
    ]
  },
  {
    "title": "غزل شماره ۲۳۴ حافظ",
    "verses": [
      {
        "text": "چو آفتاب مِی از مشرقِ پیاله برآید / ز باغِ عارِضِ ساقی هزار لاله برآید",
        "explanation": "معنی بیت: چون خورشید باده از مطلع ساغر بردمد، از پرتو می در گلزار چهرۀ ساقی هزارلالۀ سرخ روید.\n\nمعنی واژگان: آفتاب می: خورشید باده، همان گونه که عکس ساقي در جام مي افتد (ما در پياله عکس رخ يار ديده ايم) انعکاس نور باده در چهره ي ساقي چنين است و از اينجاست که تعبير «پير گلرنگ» نيز معنايي پيدا مي کند که اين پير نيز (ديدمش خرّم و خندان قدح باده به دست- واندر آن آينه صد گونه تماشا مي کرد) و انعکاس نور باده در چهره ي او وي را گلرنگ کرده است/هزار لاله: انعکاس نور شراب در چهره ي ساقي به «هزار لاله» تعبير شده است."
      },
      {
        "text": "نسیم در سرِ گُل بشکند کُلالهٔ سنبل / چو از میانِ چمن بویِ آن کُلاله برآید",
        "explanation": "معنی بیت: همین که از میان گلزار بوی خوش زلف مجعد معشوق برخیزد، باد بهاری گیسوی سنبل را برای خوار داشتن و حقیر شمردن بر تارک گل می\u00ADکوبد که شما را نرسد که در برابر زلف یار جلوه فروشید.\n\nمعنی واژگان:نسيم: باد (ملايم)/ در سر: بر روي، بالاي سر/ کلاله: کاکل، مويي که در جلو سر قرار دارد /چمن: باغ/ مقصود از کلاله در مصراع دوم زلف معشوق است"
      },
      {
        "text": "حکایتِ شبِ هجران نه آن حکایتِ حالیست / که شَمِّه‌ای ز بَیانش به صد رساله برآید",
        "explanation": "معنی بیت: داستان شب جدايي از معشوق، آن شرح و حالي نيست که اندکي از آن را بتوان در صد کتاب و دفتر نوشت و گنجاند.\n\nمحصول بيت ــ شكايت از شب هجران حكايت حالى نيست كه يك شمه و يك ذره\u200Cاش با صد رساله و كتاب بيان شود. يعنى حكايت حال هجران در دفترها و رساله\u200Cها نمى\u200Cگنجد.\n\nمعنی واژگان:حکايت: داستان، ماجرا/ هجران: دوري، فراق/ حکايت حال: شرح حال، بيان وضع و حالت/ شمّه اي: کمي، بويي (از شم به معني بويايي)/ رساله: کتاب/ برآید: بگنجد."
      },
      {
        "text": "ز گِردِ خوانِ نگونِ فلک طمع نتوان داشت / که بی مَلالتِ صد غُصه، یک نَواله برآید",
        "explanation": "معنی بیت: امید نتوان داشت که از سفرۀ مدور واژگون چرخ بی رنج صد اندوه یک لقمه نصیب شود.\n\nمعنی واژگان:گرد خوان نگون فلک: طبق غذاي فلک که گرد و سرنگون است/ طمع داشتن: انتظار داشتن/ ملالت: دلتنگي/ نواله: لقمه."
      },
      {
        "text": "به سعیِ خود نتوان بُرد پِی به گوهرِ مقصود / خیال باشد کاین کار بی حواله برآید",
        "explanation": "معنی بیت: به کوشش خود نمی\u00ADتوان به گنج مراد رسید، این تصور باطلی بیش نیست که حاجت بنده بی حواله و برات عالم غیب میسرگردد، از این بیت ظاهراً اعتقاد به جبر نمایان است.\n\nمعنی واژگان:سعي: کوشش/ پي بردن: رسيدن/ خيال: تصور بيهوده/ حواله: سفارش"
      },
      {
        "text": "گرت چو نوحِ نبی صبر هست در غمِ طوفان / بلا بگردد و کامِ هزارساله برآید",
        "explanation": "معنی بیت: اگر مانند نوح پیامبر در اندوه طوفان جهانگیر شکیبائی توانی کرد، بلا و محنت سپری شود و دفع گردد و مرادی که هزار سال به انتظار رسیدن آن بودی، دست دهد،\n\nمولوی گوید:\n\nنوح نهصدسال دعوت می نمود\n\nدمبدم انکار قومش میفزود\n\nهیچ از گفتن عنان واپس کشید؟\n\nهیچ اندر غار خاموشی خزید؟\n\nمعنی واژگان:نبي: پيغمبر/ کام برآمدن: به آرزو رسيدن"
      },
      {
        "text": "نسیمِ زلفِ تو چون بگذرد به تربتِ حافظ / ز خاکِ کالبدش صد هزار لاله برآید",
        "explanation": "معنی بیت: اي معشوق، اگر بوي خوش گيسوي زيباي تو بر تربت حافظ گذر کند، از خاک پيکر او صد هزار لاله شکفته مي شود.\n\nمحصول بيت ــ اگر نسيم لطف تو به تربت حافظ بگذرد و به آن بخورد از خاك جسم او صد هزار ناله بلند مى\u200Cشود. يعنى از نسيم لطف تو جان مى\u200Cگيرد و از شوق، هر ذره خاك وجودش به ناله و فغان درمى\u200Cآيد.\n\nمعنی واژگان:نسيم: بو/ تربت: خاک گور/ کالبد: جسم"
      }
    ]
  },
  {
    "title": "غزل شماره ۲۳۵ حافظ",
    "verses": [
      {
        "text": "زهی خجسته زمانی که یار بازآید / به کامِ غمزدگان غمگُسار بازآید",
        "explanation": " معنی بیت: خوشا وقا خجسته و مبارکي که يار غم خوار و مهربان از سفر بازگردد و آرزوي غمگينان را برآورده سازد.\n\nمحصول بيت ــ عجب زمان مباركى است آن زمان كه يار برگردد. يعنى آن زمانى كه يار بازآيد عجب زمان مبارك است. مصرع ثانى بدل از عبارت «يار بازآيد» مى\u200Cباشد. يعنى وقتى كه غمگسار طبق مراد غمگينان برگردد. خلاصه زمانى كه جانان به مراد عاشقان غمگين برگردد و اوضاع و احوال نامرادان را بررسى نمايد زمان مبارك است.\n\nمعنی واژگان:زهي: چه خوش است/ خجسته: مبارک/ کام: آرزو/ غمزدگان: غصه داران/ غمگسار: از ميان برنده ي غم، زداينده ي غصه و اندوه."
      },
      {
        "text": "به پیشِ خیلِ خیالش کشیدم اَبلقِ چشم / بدان امید که آن شهسوار بازآید",
        "explanation": "معنی بیت: اسب سیاه و سپید دیده را به سوی موکب خیال وی رهبری کردم به این امید که آن یکتا سوار ماهر عرصۀ حسن برین مرکب سوار شود و باز\u00ADگردد ، مقصود آن که یار باز آید و قدم بر چشم ما نهد.\n\nمعنی واژگان:خيل: لشکر، اطرافيان سواري دلاور يا شاه و شاهزاده اي محبوب، به معني اسب هم هست که تناسب رعايت شده باشد/ خيال: تصوير ذهني/ کشيدم: آهسته آهسته آوردم/ ابلق: اسب سياه و سفيد / مصراع اول نهايت انتظار و چشم به راهي را مي رساند/ شهسوار: سوارکار سرآمد و بي نظير"
      },
      {
        "text": "اگر نه در خمِ چوگان او رَوَد سَرِ من / ز سر نگویم و سر خود چه کار بازآید",
        "explanation": "معنی بیت: اگر سر من گوی چوگان محبت وی نشود، دیگر از سر سخنی بر زبان نمی\u00ADآورم که به کاری نمی آید ؛ سعدی گوید:\n\nسرکه نه در راه عزیزان بود\n\nبار گران است کشیدن به دوش\n\nمعنی واژگان:خم چوگان: خميدگي سر چوگان که با آن گوي را به اين سو و آن سو مي رانند (در چوگان بازآي)/ چه کار باز آيد: به چه دردي مي خورد؟"
      },
      {
        "text": "مقیم بر سرِ راهش نشسته‌ام چون گرد / بدان هوس که بدین رهگذار بازآید",
        "explanation": "معنی بیت: پيوسته در آرزوي ديدار دوست هم چون گرد و غباري بر سر راهش نشسته ام و چشم به راه اويم تا بار ديگر از اين گذرگاه بگذرد.\n\nمحصول بيت ــ بر سر راه جانان چون گرد نشسته\u200Cام يعنى مقيم سر راهش هستم به هوس آن\u200Cكه شايد به\u200Cاين رهگذار بيايد. يعنى با اميد آن\u200Cكه گذرش به اين راه بيفتد چون گرد مقيم سر راهش شده\u200Cام.\n\nمعنی واژگان:مقيم: اقامت کننده، ماندگار/ هوس: عشق، اميد/ رهگذار: کوي، معبر."
      },
      {
        "text": "دلی که با سرِ زلفین او قراری داد / گمان مَبَر که بدان دل قرار بازآید",
        "explanation": " معنی بیت: آن دل که با سر زلف تو عهدی بست ، مپندار که دیگر قرار و آرام یابد.\n\nمعنی واژگان:زلفين: گيسوان/ قراري داد: پيمان عشق بست/ گمان مبر: تصور مکن/ قرار: آرامش"
      },
      {
        "text": "چه جورها که کشیدند بلبلان از دی / به بویِ آن که دگر نوبهار بازآید",
        "explanation": "معنی بیت: بلبلان از جور و ستم دي ماه چه رنج کشيدند، به اميد آنکه بار ديگر نوبهار بيايد.\n\nمي توان بلبلان را استعاره از شاعران، دي ماه را استعاره از دوران ظلم و ستم و نوبهار را مي توان استعاره از رهايي از جور و بيداد در نظر گرفت و شايد همه ي اينها قرينه اي باشد بر غيبت شاه شجاع از شيراز به هنگام تسلّط شاه محمود\n\nمحصول بيت ــ بلبلان از سرماى زمستان چه جور و جفاها كشيدند. به اميد آن\u200Cكه باز نوبهار مى\u200Cآيد. يعنى عشاق زحمت و مشقت هجران را تحمل كردند به آن اميد كه در پايان هجران وصال جانان ميسر گردد.\n\nمعنی واژگان:جور: ظلم و ستم/ دي: ماه دي که نشانه ي فصل زمستان است/ بوي: آرزو، اميد/ دگر: دوباره"
      },
      {
        "text": "ز نقش بندِ قضا هست امید آن حافظ / که همچو سرو به دستم نگار بازآید",
        "explanation": "معنی بیت: ای حافظ ، از صورتگر تقدیر این طمع دارم که نگار سروقامت من بار دیگر با من دست در دست نهد و باز گردد.\n\nمعنی واژگان:نقش بند: نقاش، کسي که با حنا بر دست و پا نقش مي زند/ قضا: يعني حکم خدا، تقدير که به نقش بند تشبيه شده است/ سرو: مقصود معشوق خوش قد و قامت است با اشاره به نقش سرو که با حنا بر دست رسم مي کردند/ نگار: معشوق، در اصل به معني نقاشي دلپذير است که چهره معشوق به نقاشي خوش و دلپذير تشبيه مي شود"
      }
    ]
  },
  {
    "title": "غزل شماره ۲۳۶ حافظ",
    "verses": [
      {
        "text": "اگر آن طایرِ قدسی ز دَرَم بازآید / عمرِ بگذشته به پیرانه سرم بازآید",
        "explanation": "معنی بیت: اگر آن پرندۀ جهان پاک ، یار فرشته خوی من باز گردد ، زندگانی سپری شده در ایام پیری به من باز خواهد گشت و از نو جوان خواهم شد.\n\nمعنی واژگان:طاير قدسي: پرنده ي عالم قدس، فرشته کنايه از معشوق يا ممدوح است/ باز آيد: دوباره وارد شود، دوباره برگردد/ پيرانه سر: هنگام پيري/ باز آيد: دوباره برمي گردد."
      },
      {
        "text": "دارم امّید بر این اشکِ چو باران که دگر / برقِ دولت که بِرَفت از نظرم بازآید",
        "explanation": "معنی بیت: به سرشک باران آسای خود امید بسته ام که از تأثیرش بار دیگر فروغ اختر بخت و اقبال یار که از دیده ام ناپدید شد، بازگردد.\n\nمعنی واژگان:دگر: دوباره/ برق: درخشش، درخشندگي، با اشاره به آذرخش (برقي که در آسمان پديدار مي شود)/ دولت: اقبال، خوشبختي/ نظر: ديدگاه، پيش چشم"
      },
      {
        "text": "آن که تاجِ سرِ من خاکِ کفِ پایش بود / از خدا می‌طلبم تا به سرم بازآید",
        "explanation": "معنی بیت: یاری که از عزت و شکوه غبار قدمش را افسر تارک خود می شمردم ، از خداوند می خواهم که باز به دیدار من آید.\n\nمعنی واژگان:تا به سرم باز آيد: به سر وقت من بيايد و قدم بر فراق من گذارد، زيرا خاک کف پاي او تاج سر من است."
      },
      {
        "text": "خواهم اندر عقبش رفت به یاران عزیز / شخصم ار بازنیاید خبرم بازآید",
        "explanation": "معنی بیت: به دنبال یار خواهم شتافت و اگر من خود به نزد دوستان باز نگردم خبر من می رسد که در طلب مقصود جان سپردم.\n\nمعنی واژگان:شخص: تن، جسم، تن خاکي/ ار: اگر"
      },
      {
        "text": "گر نثارِ قدمِ یارِ گرامی نکنم / گوهرِ جان به چه کار دگرم بازآید؟",
        "explanation": "معنی بیت: اگر گوهر جانم را در زير پاي قدم يار نثار نکنم، ديگر اين جان به چه کاري خواهد آمد؟\n\nمحصول بيت ــ اگر جوهر جان را نثار قدم يار عزيز نكنم، ديگر به چه دردم مى\u200Cخورد يعنى جوهر جان براى نثار به پاى يار عزيز است وگرنه به چه درد مى\u200Cخورد.\n\nمعنی واژگان:نثار کردن: در پاي کسي ريختن/ يار گرامي: محبوب عزيز به چه کار دگرم باز آيد: به چه درد من مي خورد؟"
      },
      {
        "text": "کوسِ نو دولتی از بامِ سعادت بزنم / گر ببینم که مَهِ نوسفرم بازآید",
        "explanation": "معنی بیت: اگر بنگرم که ماه رخسار تازه سفر کردۀ من باز می\u00ADگردد ، به شادی بازآمدنش پنج نوبت اقبال و پادشاهی  نو یافته را بر بام سرای نیک بختی می زنم.\n\nمعنی واژگان:کوس: طبل، طبل بزرگ/ نودولتي: سعادت تازه (يافتن)/ مقصود پنج نوبت سلطنت زدن است که در اوقات نمازهای پنج گانه بر درگاه پادشاهان نقاره می زدند/مه نو سفر: محبوبي که تازه به سفر رفته است/ در زمان قديم اگر پادشاه به کسي نظر لطفي مي کرد و به او خلعت يا منصبي مي داد بر بام خانه ي آن شخص طبل مي نواختند تا مردم از اين امر خبردار شوند/ اشاره است به شادي و سرور بي حد و حصر/ بام سعادت: بام قصر نیک بختی"
      },
      {
        "text": "مانِعَش غلغلِ چنگ است و شکرخوابِ صَبوح / ور نه گر بشنود آهِ سحرم بازآید",
        "explanation": "معنی بیت: خروش چنگ و خواب شیرین میگساری بامدادی وی را از آمدن باز داشته است و الا اگرآه سحری من به گوش وی می رسد بیگمان باز میگشت.\n\nمعنی واژگان:غلغل چنگ: نواي چنگ، ساز و آوازي که همراه شراب صبحگاهي بوده است/ شکرخواب صبوح: خواب شيرين بامدادي/ ورنه: وگرنه"
      },
      {
        "text": "آرزومندِ رخِ شاهِ چو ماهم حافظ / همتی تا به سلامت ز درم بازآید",
        "explanation": "معنی بیت: ای حافظ ، مشتاق دیدار چهرۀ ماه منظر پادشاهم ، دعایی و عنایتی کن تا بی آسیب و گزند به خانه من قدم رنجه کند .\n\nمعنی واژگان:آرزومند: مشتاق/ رخ شاه چو ماه: چهره ي همچون ماه شاه/ همت: توجه قلب و دعاي خير"
      }
    ]
  },
  {
    "title": "غزل شماره ۲۳۷ حافظ",
    "verses": [
      {
        "text": "نفس برآمد و کام از تو بر نمی‌آید / فغان که بختِ من از خواب در نمی‌آید",
        "explanation": "معنی بیت: نفسم برید و جانم به لب رسید و مرادم از تو حاصل نشد ، فریاد که طالع ناسازگار من از خواب غفلت بیدار نمی شود.\n\nمعنی واژگان:نفس برآمد: مردم، به مرگ نزديک شده ام/ کام برنمي آيد: به آرزو نمي رسم/ فغان: آه! فرياد! (اعتراض توأم با رنج و درد)/ از خواب در نمي آيد: بيدار نمي شود."
      },
      {
        "text": "صبا به چشمِ من انداخت خاکی از کویش / که آبِ زندگیم در نظر نمی‌آید",
        "explanation": "معنی بیت: باد بهاری غباری از کوی یار به دیدۀ من افکند ، چنانکه از آن پس چشمۀ آب بقا در برابر خاک کوی محبوب در چشم من بیقدرآمد\n\nمعنی واژگان:صبا: بادي که از طرف شمال يا مشرق مي وزد و پيام آور و پيامبر ميان عاشق و معشوق است/ آب زندگي: آب حيات"
      },
      {
        "text": "قدِ بلندِ تو را تا به بَر نمی‌گیرم / درختِ کام و مرادم به بَر نمی‌آید",
        "explanation": "معنی بیت: تا بالای افراشته تو را در آغوش نگیرم ، نهال آرزو و مقصود من بارور نمی شود.\n\nمعنی واژگان:بر: (در مصراع اوّل) آغوش، (در مصراع دوم) ميوه، ثمر/ نمي گيرم: نگيرم/درخت کام و مراد: کام يعني آرزو و مراد"
      },
      {
        "text": "مگر به رویِ دلارایِ یارِ ما ور نی / به هیچ وجه دگر کار بر نمی‌آید",
        "explanation": "معنی بیت: جز آنکه رخسار دلجوی و دلارام یار مدد کند و گرنه به هیچ طریق دیگر کار ما سامان نمی پذیرد.\n\nمعنی واژگان:دل آرا: روشن کننده و (آرامش دهنده ي) دل/ ور ني: وگرنه/ به هيچ وجه: به هيچ روي، به هيچ طريق/ کار برنمي آيد: کار سرانجام نمي گيرد."
      },
      {
        "text": "مقیمِ زلفِ تو شد دل که خوش سَوادی دید / وز آن غریبِ بلاکش خبر نمی‌آید",
        "explanation": "معنی بیت: دل در شکنج گیسوی تو جای گزید که شهری یا جایگاهی دلپذیرست و از آن آوارۀ محنت آزموده (دل) دیگر خبری نمی رسد.\n\nمعنی واژگان:مقيم: اقامت کننده، وطن گزيده/ خوش: دلپذير، زيبا و دلکش/ سواد: سياهي، منظره ي شهر که از دور پيدا مي شود، و نیز به معنی کشور و شهر ، در اینجا به ایهام معنی آخر مراد است /غريب: دور از وطن/ بلاکش: تحمل کننده ي درد و رنج، دردمند"
      },
      {
        "text": "ز شَستِ صدق گشادم هزار تیرِ دعا / ولی چه سود یکی کارگر نمی‌آید",
        "explanation": "معنی بیت: از زهگیر کمان راستی و نیت درست هزار ناوک دعا افکندم ، اما فایده\u00ADای نکرد و یکی مؤثر نیفتاد و به آماج مراد نرسید.\n\nمعنی واژگان:شست: زهگير، وسيله اي فلزي يا استخواني که در انگشت ابهام مي کردند و در وقت تيراندازي زه کمان را با آن مي گرفتند/ کارگر: مؤثر/ تير گشادن: تيراندازي کردن."
      },
      {
        "text": "بسم حکایتِ دل هست با نسیمِ سحر / ولی به بختِ من امشب سحر نمی‌آید",
        "explanation": "معنی بیت: قصّه هاي بسياري از دل دارم که به باد صبا بگويم، ولي از بخت بد و ناسازگار من امشب هم سحر نمي آيد و صبح نمي شود.\n\nمعنی واژگان:بسم: بسيار مراد/ حکايت دل: داستان دل، داستان عشق تا سرانجام دل/ به بخت من: از بخت بد من."
      },
      {
        "text": "در این خیال به سر شد زمانِ عمر و هنوز / بلایِ زلفِ سیاهت به سر نمی‌آید",
        "explanation": "معنی بیت: در این تصور باطل زندگانی سپری شد و محنت دور ماندن از گیسوی سیاه تو هنوز پایان نمی پذیرد و دست عاشق به زلف تو نمی رسد.\n\nمعنی واژگان:خيال: تصوّر بيهوده/ به سر شد: به پايان رسيد/ به سر نمي آيد: به پايان نمي رسد"
      },
      {
        "text": "ز بس که شد دلِ حافظ رمیده از همه کس / کنون ز حلقهٔ زلفت به در نمی‌آید",
        "explanation": "معنی بیت: دل حافظ چنان از بی وفایی همگان گریزان شد که اینک در خم گیسوی تو مقیم ماند و از این جای خوش بیرون نمی آید.\n\nمعنی واژگان:رميده: گريزان و گريزان بودن از همه کس که نوعي ديوانگي است/ حلقه ي زلف: پيچ و تاب زلف با اشاره به حلقه ي زنجيري که بر پاي ديوانگان مي بستند"
      }
    ]
  },
  {
    "title": "غزل شماره ۲۳۸ حافظ",
    "verses": [
      {
        "text": "جهان بر ابرویِ عید از هِلال وَسمه کشید / هِلال عید در ابرویِ یار باید دید",
        "explanation": "معنی بیت: عالم ابروی عروس عید را با رنگ و خضاب هلال آرایش داد، ماه نو شب عید را با دیدار ابرو و روی دلارای او نو باید کرد .\n\nمعنی واژگان:عيد: مقصود عيد فطر است که مردم همه به دنبال رؤيت هلال هستند/ وسمه کشيدن: زينت دادن و پررنگ کردن ابرو (وسمه مادّه اي رنگي که براي سياه کردن و پررنگ کردن ابرو به کار مي رود) /ابروی عید:ابروی عروس عید ،در ابروي يار بايد ديد: معمولاً مستحّب است که به هنگام ديدن هلال هر ماهي براي شگون به چيزي نگاه مي کنند تا آن ماه مبارک باشد و به مبارکي بگذرد/ (محرّم زر است و صفر آينه – ربيع نخست آب و ديگر غنم…) /  وسمه: گیاهی است که بدان ابرو و موی را خضاب می کردند"
      },
      {
        "text": "شکسته گشت چو پشتِ هلال قامتِ من / کمانِ ابرویِ یارم چو وَسمه بازکشید",
        "explanation": "معنی بیت: چون ابروی کمانی یار دوباره با خضاب خود را آرایش داد ، بالای من از حسرت مانند خمیدگی ماه یکشنبه دو تا گشت.\n\nمعنی واژگان:شکسته: خميده (صفت ابروي يار و پشت قامت عاشق)/ چو (در مصراع اول): مثل/ (در مصراع دوم): وقتي که/ بازکشيد: باز هم زينت داد/ وسمه: مادّه اي است رنگي که براي سياه کردن و پررنگ کردن و آراسته کردن ابرو به کار مي رود"
      },
      {
        "text": "مگر نسیمِ خَطَت صبح در چمن بگذشت / که گُل به بویِ تو بر تن چو صبح جامه درید",
        "explanation": "معنی بیت: شاید نسیم سبزۀ عذار تو بامداد بر چمن گذاری کرد که گل از شوق به بوی خوش تو مانند صبح گریبان چاک زد.\n\nمعنی واژگان:نسيم: بو، باد ملايم/ خط: موهاي لطيف و نرمي که در اطراف چهره ي معشوق پديدار مي شود/ چمن: باغ/ جامه دريدن صبح و گل: طلوع خورشيد و پاره شدن پرده ي تاريکي به جامه دريدن صبح تعبير شده و شکفته شدن گل به جامه دريدن گل."
      },
      {
        "text": "نبود چنگ و رَباب و نَبید و عود، که بود / گِلِ وجودِ من آغشتهٔ گلاب و نَبید",
        "explanation": "معنی بیت: آنگاه که گل هستی مرا در ازل با گلاب محبت و بادۀ معرفت می سرشتند ، نشانی از اسباب طرب یعنی چنگ و رباب و شراب و عود خوشبوی در عالم نبود.\n\nمعنی واژگان:چنگ و رباب( رباب سازی است زهی مانند طنبور) و عود( چوب سیاه رنگ درختی است بومی چین و هند که در وقت سوختن بوی خوش دهد) نام سه آلت موسيقي است، البته مي توان عود را چوبي دانست که آن را مي سوزانده اند و فضا را معطّر مي کرده اند)/ نبيد: شراب (به طور کلّي) و شراب خرما (بخصوص)/گل وجود: اصل هستي، مادّه ي اصلي جسم آدمي."
      },
      {
        "text": "بیا که با تو بگویم غمِ ملالتِ دل / چرا که بی تو ندارم مَجالِ گفت و شَنید",
        "explanation": "معنی بیت: بشتاب تا اندوه دلتنگی را با تو در میان نهم ، چه جدا از تو با کسی مرا فرصت و حال سخن گفتن نیست؛ سعدی گوید:\n\nدر هیچ موضعم سر گفت و شنید نیست\n\nالّا در آن مقام که ذکر شما رود\n\nمعنی واژگان:ملالت: دلتنگي/ چرا که: زيرا که/ مجال: فرصت، حال، حوصله."
      },
      {
        "text": "بهایِ وصلِ تو گر جان بُوَد خریدارم / که جنسِ خوب مُبَصِّر به هر چه دید خرید",
        "explanation": "معنی بیت: اگر وصال تو به قیمت جان میسر شود، میخرم چه صاحب بصیرت کالای مرغوب را به هر مقدار یافت خریداری کرد.\n\nمعنی واژگان:بها: قيمت/ وصل: رسيدن به معشوق/ مبصّر: با بصيرت، بصير، مجرّب"
      },
      {
        "text": "چو ماهِ روی تو در شامِ زلف می‌دیدم / شبم به رویِ تو روشن چو روز می‌گردید",
        "explanation": "معنی بیت: وقتي که چهره ي چون ماه تو را در سياهي گيسوي زيبايت مي ديدم، شب تاريک من هم چون روزف روشن مي گرديد.\n\nمحصول بيت ــ وقتى كه ماه روى تو را در شام زلفت مى\u200Cديدم يا ديدم، به\u200Cواسطه روى تو شب برايم چون روز روشن مى\u200Cگشت يا گشت. يعنى با ديدن خورشيد رويت شبم چون روز روشن شد."
      },
      {
        "text": "به لب رسید مرا جان و برنیامد کام / به سر رسید امید و طلب به سر نرسید",
        "explanation": "معنی بیت: جانم به لب رسيد و بي تاب و قرار گشتم، امّا به آرزو نرسيدم و کامياب نشدم. اميدم تمام شد، امّا طلب و جستجوي من به پايان نرسيد.\n\nمحصول بيت ــ جانم به لبم رسيد اما مراد حاصل نشد و اميدم به\u200Cسر رسيد. يعنى به نهايت رسيد اما طلبم به غايت نرسيد. يعنى اميدم تمام شد اما طلبم به پايان نرسيد. مراد اين است كه براى طلب وصال جانان حد و پايان نيست.\n\nمعنی واژگان:جان به لب رسيدن: نزديک به مرگ شدن/ کام برنيامدن: به آرزو نرسيدن/ به سر رسيدن: به پايان رسيدن، سرانجام يافتن/ نرسید: پایان نیافت و انقطاع نپذیرفت"
      },
      {
        "text": "ز شوقِ رویِ تو حافظ نوشت حرفی چند / بخوان ز نظمش و در گوش کن چو مروارید",
        "explanation": "معنی بیت: حافظ در آرزوی دیدار تو سخنی چند نگاشت ، از شعرش چیزی بخوان و از این سلک گهر مرواریدی آویزۀ گوش کن، سعدی گوید:\n\nسخن سعدی بشنو که تو خود زیبایی\n\nخاصه آنوقت که در گوش کنی مروارید\n\nمعنی واژگان:شوق: اشتياق، عشق/ نظم: شعر"
      }
    ]
  },
  {
    "title": "غزل شماره ۲۳۹ حافظ",
    "verses": [
      {
        "text": "رسید مژده که آمد بهار و سبزه دمید / وظیفه گر برسد، مصرفش گُل است و نَبید",
        "explanation": "معنی واژگان:مژده: بشارت/ دميدن: سبز شدن، از دل خاک سر بر زدن/ وظيفه: حقوق و مستمرّي (ساليانه يا ماهيانه)/ نبيد: شراب/ حسن طلب در اين بيت وجود دارد و همچنين ظرافت رندانه اي از کمي حقوق که فقط براي خريد گل و شراب (و نه چيز ديگر) کفايت مي کند"
      },
      {
        "text": "صَفیرِ مرغ برآمد، بَطِ شراب کجاست؟ / فَغان فتاد به بلبل، نقابِ گُل که کشید؟",
        "explanation": "معنی بیت: آواز پرندگان برخاست، شیشۀ باده کجاست؟ بلبل به فریاد آمده است که روبندگل، معشوق او را که از چهره برداشت و به وی دست درازی کرد؟\n\nمعنی واژگان:صفير: صداي مرغان/ بط شراب: جام شراب که آن را به صورت مرغابي مي ساخته اند/ نقاب کشيدن: پرده از چهره ي (معشوق) برداشتن، در اينجا مقصود شکفته شدن گل است"
      },
      {
        "text": "ز میوه‌های بهشتی چه ذوق دریابد / هر آن که سیبِ زَنَخدانِ شاهدی نَگَزید",
        "explanation": "معنی بیت: هرکس که سیب چانۀ یار زیبائی را نخائید یا انتخاب نکرد، درآن جهان از میوه های بهشت مزه ای درنخواهد یافت.\n\nمعنی واژگان:ذوق: طعم، چشش، چشيدن توأم با لذّت/ دريابد: درک مي کند، ادراک مي نمايد/ شاهد: زيباروي/ نگزيد: به دندان گرفتن، مکيدن /اشاره اي است به تعصّب محروم کردن خود از بهره مندي از لذّتهاي اين جهاني به اميد درک لذّتهاي آن جهاني"
      },
      {
        "text": "مَکُن ز غُصّه شکایت که در طریقِ طلب / به راحتی نرسید آن که زحمتی نکشید",
        "explanation": "معنی واژگان:طلب: خواستن و به دنبال معشوق رفتن/ راحت: آسايش که در اينجا مقصود وصال است"
      },
      {
        "text": "ز رویِ ساقی مَه‌وَش گلی بچین امروز / که گِردِ عارِضِ بُستان خطِ بنفشه دمید",
        "explanation": "معنی بیت: اکنون که بر پیرامون رخسار باغ بنفشه چون خط سبز عذار یار روئید، تو هم از گلزار چهرۀ ساقی مه سیما گل بوسه ای بچین و از وصل یار کامی بجوی.\n\nمعنی واژگان:مهوش: همچون ماه/گلي بچين: بوسه اي برباي/ امروز: در اين زمان/ عارض: چهره، پهنه/ بنفشه: گلي است که معمولاً موهاي لطيف اطراف چهره ي محبوب و گيسوان او را به اين گل تشبيه مي کنند/ دميدن: سبز شدن/ مصراع دوم در عين حال اشاره دارد به خط (موهاي لطيف اطراف) چهره ي معشوق (ايهام)"
      },
      {
        "text": "چُنان کرشمهٔ ساقی دلم ز دست بِبُرد / که با کسی دِگَرَم نیست برگِ گفت و شَنید",
        "explanation": "معنی بیت: بدانگونه ناز و غمزۀ ساقی دل از من ربود که با هیچ کس جز وی قصدگفتگو ندارم.\n\nمعنی واژگان:کرشمه: به گوشه ي چشم نگريستن، ناز و غمزه/ دلم ز دست ببرد: مرا عاشق کرد/ برگ: رغبت، ميل، علاقه"
      },
      {
        "text": "من این مُرَقَّعِ رنگین چو گُل، بخواهم سوخت / که پیرِ باده‌فروشش به جُرعه‌ای نخرید",
        "explanation": "معنی بیت: من این دلق وصله بر وصلۀ رنگارنگ را مانند گل که در آتش خود می سوزد، خواهم سوخت، چه پیر میکدۀ معرفت این خرقه را به بهای یک جرعه(یک آشام)می هم نپذیرفت؛\n\nحافظ در غزل دیگر فرماید:\n\nاز بس که دست می گزم و آه می کشم\n\nآتش زدم چو گل به تن لخت لخت خویش\n\nمعنی واژگان:مرقّع: خرقه ي وصله دار/ پير باده فروش: پير مي فروش، پير مغان/ (بعضي از شارحان سوزاندن باقي مانده ي گلهايي را که از آنها گلاب گرفته شده است در اينجا مطرح کرده اند و مي گويند حافظ مي گويد من اين خرقه ي رنگين را مانند آنها مي سوزانم.)"
      },
      {
        "text": "بهار می‌گذرد دادگسترا دریاب / که رفت موسم و حافظ هنوز مِی نچشید",
        "explanation": "معنی بیت: اي پادشاه عادل و دادگستر، بهار در حال سپري شدن است. ما را درياب که زمان گذشت و حافظ هنوز شراب ننوشيده و کامي برنگرفته است.\n\nمحصول بيت ــ اى دادگستر بهار مى\u200Cگذرد، درياب كه موسم باده\u200Cنوشى تمام شد و حافظ هنوز باده نچشيده است. يعنى فصل بهار كه زمان عيش و عشرت و سخا و كرم است مى\u200Cگذرد و تمام مى\u200Cشود و حافظ با هيچ انتفاعى از شما منتفع نشده است. اين بيت هم به طريق حسن طلب واقع شده.\n\nمعنی واژگان:مي گذرد: به پايان مي رسد/ دادگسترا: اي پادشاه دادگستر، اي پادشاه عادل/ موسم: مقصود هنگام شرابخواري است."
      }
    ]
  },
  {
    "title": "غزل شماره ۲۴۰ حافظ",
    "verses": [
      {
        "text": "ابرِ آذاری برآمد بادِ نوروزی وزید / وَجهِ مِی می‌خواهم و مُطرب، که می‌گوید رسید؟",
        "explanation": "معنی بیت: ابربهاری نمایان شد و نسیم فروردین به جنبش آمد. من در جستجوی زر و سیم برای خرید باده و دادن دستمزد به رامشگرم،کدام جوانمرد می گوید: نیازت برآورده شد؟\n\nمعنی واژگان:آذار: ماه ششم رومي مطابق اواخر اسفند و اوائل فروردين، بنابراين «ابر آذاري» را به «ابر بهاري» تعبير کرديم/ برآمدن: بالا آمدن، بر فراز آسمان پيدا شدن/ وجه: پول، خرجي/ که مي گويد رسيد: در زمانهاي قديم در مساجد و ساير اجتماعات کسي که چيزي از مردم طلب مي کرد، در ميان جماعت گاهي از کسي صدايي بلند مي شد که مي گفت «رسيد» يعني همه ي چيزي را که خواستي من به تو خواهم داد، اکنون حافظ جوانمردي را مي خواهد که اين کلمه را بگويد و پرداخت وجه مي و مطرب او را به عهده بگيرد./ حسن طلب دل انگيزي در اين بيت هست."
      },
      {
        "text": "شاهدان در جلوه و من شرمسارِ کیسه‌ام / بارِ عشق و مُفلسی صَعب است، می‌باید کشید",
        "explanation": "معنی بیت: زیبایان حسن نمائی می کنند و من از تهیدستی شرمنده ام، مهرورزی با تنگدستی کاری دشوار است و این بار گران را باید برد.\n\nمعنی واژگان:شاهدان: زيبارويان/ کيسه: مقصود کيسه ي نقدينه و پول است/ بار: سنگيني/ مفلسي: بي پولي، فقر/ صعب: سخت/ مي بايد کشيد: بايد تحمّل کرد عشق مربوط به «شاهدان در جلوه» و مفلسي مربوط به «من شرمسار کيسه ام»"
      },
      {
        "text": "قَحطِ جُود است آبروی خود نمی‌باید فروخت / باده و گُل از بهایِ خرقه می‌باید خرید",
        "explanation": "معنی بیت: خشکسال بخشش است، نبایدآبروی خویشتن را به امید واهی احسان کسان از دست داد. شراب و گل را به قیمت فروش دلق خود باید خریداری کرد.\n\nمعنی واژگان:قحط: نبودن، نابودي/ جود: بخشش، سخاوت/ باده: شراب/ از بهاي: در مقابل قيمت/ خرقه: لباس درويشي، لباس صوفيانه / تعريض و کنايه به ارزش خرقه ي صوفيان زمان و نيز تعريض و کنايه به عمل اين صوفيان يعني گرو گذاشتن خرقه براي بدست آوردن شراب و پنهاني نوشيدن آن"
      },
      {
        "text": "گوییا خواهد گشود از دولتم کاری که دوش / من همی‌کردم دعا و صبحِ صادق می‌دمید",
        "explanation": "معنی بیت: پنداری از بخت نیک گرهی از کارم باز خواهد شد و گشایشی خواهم یافت چه من دعا می کردم و همانگاه صبح راستین طلوع می کرد و با دعای من نفس میزد وآمین می گفت.\n\nمعنی واژگان:گوئيا: مثل اين که/ دولت: بخت مساعد، خوشبختي/ دوش: ديشب/ صبح صادق: بامداد راستين، سپيده دم حقيقي/ دميدن: طلوع کردن، سر زدن/ اشاره است به دعاي سحرگاهي و استجابت آن/ فال نيکو زدن"
      },
      {
        "text": "با لبی و صد هزاران خنده آمد گل به باغ / از کریمی گوییا در گوشه‌ای بویی شنید",
        "explanation": "معنی بیت: گل با لبی که برآن صدهزار تبسم نقش بسته بود، به گلستان خرامید؛ پنداری از رادمردی در مکانی بوئی برد و خبری شنید که دست به کرم گشاده است؛ صنعت حسن طلب ایهام آمیز در این بیت به کار رفته است.\n\nمعنی واژگان:با لبي و صد هزاران خنده: حرف «و» در اينجا «واو تقريب» است يعني لبي که در آب لب صد هزاران خنده است، اشاره است به شکفتگي گل/ کريم: بخشنده، بزرگوار/ گوئيا: مثل اين که."
      },
      {
        "text": "دامنی گر چاک شد در عالمِ رندی چه باک / جامه‌ای در نیکنامی نیز می‌باید درید",
        "explanation": "معنی بیت: اگر دامن تقوائی در جهان قلندری و عیاری پاره شد، جای نگرانی نیست، باید جامه ای هم در حسن شهرت فرسوده کرد یعنی مدتی را به نیک نامی باید گذراند.\n\nمعنی واژگان:رندي: ظاهري بد و باطني نيک داشتن و از هر لحظه از عمر خود براي رسيدن به حق استفاده کردن/ چاک شدن: پاره شدن/ باک: ترس، اهميّت/ جامه در نيکنامي در بدن جامه از شدت شوق دريدن است و نيز اشاره اي است به پاره شدن جامه ي حضرت يوسف (ع) در تعقيب و گريز زليخا با او"
      },
      {
        "text": "این لطایف کز لبِ لَعلِ تو من گفتم، که گفت؟ / وین تَطاول کز سرِ زلفِ تو من دیدم، که دید؟",
        "explanation": "معنی بیت: این نکته های آبدار که از لب لعل فام تو من بیان کردم کسی تا کنون نگفته است و این بیداد و درازدستی که از گیسوی تو بر من رفت برکسی هرگز نرفته است.\n\nمعنی واژگان:لطايف: نکته هاي ظريف و دقيق/ لب لعل: لبهايي که مانند لعل «جواهر سرخ رنگ مشهور» سرخ و دل انگيز است/ تطاول: ظلم و ستم و درازدستي"
      },
      {
        "text": "عدلِ سلطان گر نپرسد حالِ مظلومانِ عشق / گوشه‌گیران را ز آسایش طمع باید بُرید",
        "explanation": "معنی بیت: اگر داد شهریار کشور دل حال ستمدیدگان کوی عشق را جویا نشود، از این پس عزلت گزیدگان مظلوم امید راحت و فراغت نتوانند داشت.\n\nمعنی واژگان:عدل: دادگري/ سلطان: مقصود شاه کشور عشق يعني معشوق است و مقصود از مظلومان عشق: عشّاق درد فراق کشيده و مشتاق است"
      },
      {
        "text": "تیرِ عاشق‌کُش ندانم بر دلِ حافظ که زد / این قَدَر دانم که از شعرِ تَرَش خون می‌چکید",
        "explanation": "معنی بیت: نمیدانم ناوک هلاک بر دل حافظ عاشق پیشه که انداخت ولی این مقدار می دانم که از شعر خوش و نغز وی قطره قطره خون دل روان بود.\n\nمعنی واژگان:تير عاشق کُش: تير نگاه معشوق/ اين قدر: همين اندازه و همين قدر/ شعر تر: شعر لطيف و ماهرانه/ خون چکيدن: نشانه هاي زيادي از غم و رنج داشتن"
      }
    ]
  },
  {
    "title": "غزل شماره ۲۴۱ حافظ",
    "verses": [
      {
        "text": "معاشران ز حریفِ شبانه یاد آرید / حقوقِ بندگیِ مخلصانه یاد آرید",
        "explanation": " معنی بیت: ای همنشینان، از مصاحب بزم شبانۀ خود یاد کنید و حقهائی که خدمت با اخلاصم به شما برای من(حافظ) مقرر داشته است، به فراموشی مسپارید.\n\nمعنی واژگان:معاشران: دوستان و همنشينان/ حريف: دوست، هم پياله (با در نظر گرفتن کلمه ي شبانه)/ حقوق: حقهايي که از کسي به گردن کسي يا کساني است/ بندگي: نوکري، اطاعت/ مخلصانه: صادقانه و بي ريا"
      },
      {
        "text": "به وقتِ سرخوشی از آه و ناله عُشّاق / به صوت و نغمهٔ چنگ و چَغانه یاد آرید",
        "explanation": "معنی بیت: هنگام مستی و شادی با آوای چنگ و نوای قانون یادی از دم جانسوز و افغان عاشقان کنید و آهنگی به یاد ما بیدلان بنوازید.\n\nمعنی واژگان:سرخوشي: خوشي و سرمستي/ صوت و نغمه: آواي خوش/ چنگ: نوعي آلت موسيقي/ چغانه: سازي است از خانواده ي آلات ضربي بعضی گویند ساز قانون است"
      },
      {
        "text": "چو لطفِ باده کُنَد جلوه در رخِ ساقی / ز عاشقان به سرود و ترانه یاد آرید",
        "explanation": "معنی بیت: چون صفای می از چهرۀ ساقی پرتوافکن شود، از مهرورزان با سرود و ترانه ای یادکنید.\n\nمعنی واژگان:لطف: لطافت و رنگ خوش/ باده: شراب/ سرود و ترانه: آواي خوش عاشقانه"
      },
      {
        "text": "چو در میانِ مراد آورید دستِ امید / ز عهدِ صحبت ما در میانه یاد آرید",
        "explanation": "معنی بیت: چون دست امید در کمرشاهد مقصود زدید از پیمان دوستی و آشنائی درآن اثناء یادکنید.\n\nمعنی واژگان:ميان: کمر/ عهد صحبت: دوران رفاقت و همنشيني/ چو با حبيب نشيني و باده پيمايي – به ياد دار محبّان باد پيمارا"
      },
      {
        "text": "سمندِ دولت اگر چند سرکشیده رَوَد / ز همرهان به سرِ تازیانه یاد آرید",
        "explanation": "معنی بیت: اگرچه توسن بخت گردن افراشته میرود ولی شما از همرهان خود به کرم(به اشارۀ تازیانه)یادی کنید.\n\nمعنی واژگان:سمند: اسب، اسب زرد رنگ/ دولت: خوشبختي/ سرکشيده: باشتاب، تند/ همرهان: دوستان، رفيقان/ به سر تازيانه: با بخشندگي و جوانمردي/ شاهان با اشاره با سر تازيانه آنچه مي خواسته اند ببخشند به افراد مختلف، در حال سواري مي بخشيده اند"
      },
      {
        "text": "نمی‌خورید زمانی غمِ وفاداران / ز بی‌وفاییِ دورِ زمانه یاد آرید",
        "explanation": " معنی بیت: یک لحظه به غمخواری یاران وفا پیشه نمی پردازید،آخر از پیمان شکنی گردش روزگار هم یادی کنید.\n\nمعنی واژگان:غم خوردن: غصّه خوردن به خاطر گرفتاري ديگران/ دور: گردش/ زمانه: روزگار، دوران"
      },
      {
        "text": "به وَجهِ مرحمت ای ساکنانِ صدرِ جلال / ز رویِ حافظ و این آستانه یاد آرید",
        "explanation": "معنی بیت: ای مقیمان پیشگاه عظمت و بزرگی ازآن زمان که حافظ بر این آستانه چهره به ارادت می سوزد، به شیوۀ مهربانی یادکنید.\n\nمعنی واژگان:بوجه: از روي/ مرحمت: لطف و مهرباني و رحمت/ ساکنان صدر جلال: بزرگان صدرنشين."
      }
    ]
  },
  {
    "title": "غزل شماره ۲۴۲ حافظ",
    "verses": [
      {
        "text": "بیا که رایتِ منصورِ پادشاه رسید / نویدِ فتح و بشارت به مِهر و ماه رسید",
        "explanation": "معنی بیت: بشتاب که درفش پیروزمند شهریار فراز آمد و خبر خوش فتح و گشایش و مژدة پیروزی به خورشید و ماه بر شد.\n\nمعنی واژگان:بيا: اين کلمه با شادي و بهجت آمده است يعني بيا تا با هم شادي کنيم/ که: (تعليلي) زيرا که/ رايت: علم، درفش، پرچم/ منصور: هم به معني سرافراز و پيروز، هم در حقيقت مقصود منصوربن مظفر است/ نويد: دعوت، فتح نامه، خبر فتح/ فتح: پيروزي/ بشارت: مژده/ مهر: خورشيد"
      },
      {
        "text": "جمالِ بخت ز رویِ ظفر نقاب انداخت / کمالِ عدل به فریادِ دادخواه رسید",
        "explanation": "معنی بیت: نیک بختی پرده از چهرۀ شاهد پیروزی برگرفت و تمام عدل یا داد کامل فریادرس ستمدیدگان و دادخواهان شد\n\nمعنی واژگان:جمال: زيبايي که در اين ترکيب صفت پيشين بخت شده است) يعني بخت زيبا و درخشان/ روي ظفر: چهره ي پيروزي/ نقاب: روي بند/ (يعني چهره ي پيروزي آشکار شد)/ کمال: کامل بودن که در اين ترکيب صفت پيشين عدل شده است يعني عدل و دادگري کامل/ دادخواه: شاکي، شکايت کننده"
      },
      {
        "text": "سپهر، دور خوش اکنون کُنَد که ماه آمد / جهان به کامِ دل اکنون رسد که شاه رسید",
        "explanation": "معنی بیت: این زمان فلک گردش دلپذیری آغاز می کند که ماه سفر کرده فراز آمد و گیتی اینک به مراد دل خود دست می یابد که پادشاه کامیاب گشت.\n\nمعنی واژگان:سپهر: آسمان/ دور: گردش/ کام دل: آرزوي دل."
      },
      {
        "text": "ز قاطعانِ طریق این زمان شوند ایمن / قوافلِ دل و دانش که مَرد راه رسید",
        "explanation": "معنی بیت: کاروانهای عرفان و علم از رهزنان تعصب و جهل اکنون در امان مانند که رهبری شایسته و راه شناس پدیدار آمد.\n\nمعنی واژگان:قاطعان طريق: راهزنان/ ايمن: در امن و امان، بي ترس و واهمه/ قوافل: کاروانها/ مرد راه: مدافع (کاروان)"
      },
      {
        "text": "عزیزِ مصر به رغمِ برادران غیور / ز قعرِ چاه برآمد به اوجِ ماه رسید",
        "explanation": "معنی بیت: وزیر ملک مصر حضرت یوسف به ناخواه برادران رشگناک و متعصب از تک چاه بیرون آمد و از عزت به بلندترین نقطۀ فلک ماه دست یافت ، نگاه کنید به قرآن مجید سورة یوسف آیه ۱۱.\n\nمعنی واژگان:عزيز مصر: مقصود حضرت يوسف (ع) است که پس از طيّ زندان، عزيز مصر شد/ به رغم: برخلاف ميل/ غيور: رشگناک و متعصب ،حسود/ قعر: ته، بن/ اوج: بلندي، فراز/ برادران غيور اشاره اي دارد به شاه يحيي و صدماتي که به شاه منصور وارد آورده است."
      },
      {
        "text": "کجاست صوفیِ دَجّال فِعلِ مُلحِدشکل / بگو بسوز، که مهدیِّ دین پناه رسید",
        "explanation": "معنی بیت: به پشمینه پوش ناراست کردار و فریبنده و فاسق روی از دین برگشته پیام بده که در آتش اندوه بگداز چه حضرت مهدی (عج)آخر زمان حامی دین حق ظهورکرد.\n\nمعنی واژگان:صوفي: معمولاً در ديوان حافظ صوفي با نفي و ايراد مواجه است/ دجّال: شخصي فريبکار که در آخرالزمان ظهور مي کند و مي گويند که يک چشم است/ ( تلبیس کننده و دروغگو و لقب مسیح کذاب که در آخر الزمان ظاهر شود و دعوی الهیّت کند (نقل از آنندراج))/دجال فعال: فريبکار/ملحد: کافر/ ملحد شکل: کسي که شبيه کافران است يا به شکل کافران عمل مي کند/ مهدي دين پناه: مهدي ضد دجّال و کشنده ي اوست، و دين پناه به معني پشتيبان دين است و در اينجا مقصود شاه منصور است."
      },
      {
        "text": "صبا بگو که چه‌ها بر سرم در این غمِ عشق / ز آتشِ دلِ سوزان و دودِ آه رسید",
        "explanation": "معنی بیت: اي باد صبا، به شاه منصور بگو که از غم عشق و سوز درون و آه آتشين چه ها بر سرم آمده است.\n\nمحصول بيت ــ اى صبا بگو كه درين غم عشق از آتش دل سوزان و دود آه چه به سرم آمد. يعنى آن بلاها كه در غم عشق و محبت به سرم رسيده يك يك تقرير كن تا جانان آگاه گردد و رحم كند.\n\nمعنی واژگان:صبا: بادي که از طرف شمال يا مشرق مي وزد و پيام آور ميان عاشق و معشوق است/ آتش دل سوزان: مقصود آتش عشق و فراق است/ دود آه: مقصود آه حسرت و نااميدي است"
      },
      {
        "text": "ز شوقِ رویِ تو شاها بدین اسیرِ فراق / همان رسید کز آتش به برگِ کاه رسید",
        "explanation": "معنی بیت: اي شاه، از اشتياق ديدار روي تو به اين گرفتار در زندان جدايي، همان رسيد که از آتش به کاه مي رسد.\n\nمحصول بيت ــ شاها از شوق روى تو به اين اسير فراق همان رسيد كه از آتش به كار رسيد يعنى سوختن و خاكستر شدن.\n\nمعنی واژگان:شوق: اشتياق، عشقي که همراه فراق باشد/ اسير: گرفتار/ همان رسيد: يعني همان کاري که آتش با برگ کاه مي کند، يعني سوختن و تباهي/ برگ کاه: پرکاه"
      },
      {
        "text": "مرو به خواب که حافظ به بارگاهِ قبول / ز وِردِ نیمْ شب و درسِ صبحگاه رسید",
        "explanation": "معنی بیت: غافل مشو که حافظ با دعای شب و درس صبحگاهی به آستان پذیرش و حسن قبول راه یافت و پسندیدۀ حق شد.\n\nمعنی واژگان:بارگاه قبول: مقبوليت درگاه حق/ ورد: دعا/ درس صبحگاه: درسي که به هنگام بامداد مي خوانند"
      }
    ]
  },
  {
    "title": "غزل شماره ۲۴۳ حافظ",
    "verses": [
      {
        "text": "بویِ خوشِ تو هر که ز بادِ صبا شنید / از یارِ آشنا سخنِ آشنا شنید",
        "explanation": "معنی بیت: هرکس بوی دلپذیر تو را از باد بهاری شنید از نسیم صبا که پیک عشاق و یار بیدلان است پیام دوست را دریافت کرده است.\n\nمعنی واژگان:خوش: دلپذير/ صباد: بادي که از طرف شمال يا مشرق مي وزد و پيام آور ميان عاشق و معشوق است/يار آشنا: محبوب/ سخن آشنا: سخن موافق حال خويش، سخن دلخواه"
      },
      {
        "text": "ای شاهِ حُسن، چَشم به حالِ گدا فِکَن / کـاین گوش بس حکایتِ شاه و گدا شنید",
        "explanation": "معنی بیت: ای شهریار کشور نکوئی و زیبائی عنایتی به این درویش کن که گوش وی داستان های بسیار از پادشاهان و درویشان شنیده است که گذاشتند و گذشتند؛\n\nحافظ در غزل دیگر فرماید:\n\nبگذر ز کبر و ناز که دیده است روزگار\n\nچین قبای قیصر و طرف کلاه کی\n\nمعنی واژگان:حسن: زيبائي/ شاه حسن: پادشاه کشور زيبائي/ چشم افکندن: نظر انداختن، توجه کردن/ بس: بسيار"
      },
      {
        "text": "خوش می‌کنم به بادهٔ مُشکین مَشامِ جان / کز دلق‌پوشِ صومعه بویِ ریا شنید",
        "explanation": "معنی بیت: دماغ جان را با شراب مشکبوی عطرآگین می سازم، چه از خرقه پوش زهدفروش جز بوی ناخوش ریاکاری و فریب به مشام نرسید.\n\nمعنی واژگان:خوش مي کنم: سرشار از خوشي مي کنم، معطّر مي کنم، معالجه مي کنم/ باده ي مشکين: شراب معطّر/ مشام: قوه ي شامّه، دماغ، بيني/ دلق پوش: خرقه پوش، صوفي/ صومعه: عبادتگاه، خانقاه/ ريا: خود نمائي و تزوير"
      },
      {
        "text": "سِرِّ خدا که عارفِ سالِک به کَس نگفت / در حیرتم که باده‌فروش از کجا شنید",
        "explanation": "معنی بیت: سر ازل که رهرو شناسای حق با کسی در میان نگذاشت، متحیرم که می فروش خمخانۀ معرفت چگونه به آن پی برد، شاید مقصود این باشد که باده فروش بی ارشاد پیر دلیل خود به راز معرفت حق ملهم شد.\n\nمعنی واژگان:سرّ خدا: راز حق/عارف سالک: کسي که در مرحله ي سلوک عاقبت به مقصود يعني وصال معشوق حقيقي مي رسد و رازدار حق مي شود/ باده فروش: پير مغان/ اشاره است به رسيدن به حق از راههاي مختلف و ظاهراً متباين/ بعضي عارف سالک را پيغمبر اسلام (ص) و باده فروش را علي عليه السلام مي دانند."
      },
      {
        "text": "یا رب کجاست محرمِ رازی که یک زمان / دل شرحِ آن دهد که چه گفت و چه‌ها شنید",
        "explanation": "معنی بیت: خدايا، محرم رازي کجاست تا لحظه اي دل عاشق و بي قرارم براي او بگويد و شرح دهد که چه گفته و چه ها شنيده است؟\n\nمحصول بيت ــ يارب كجاست يك محرم راز كه زمانى دل آن\u200Cچه ديده و شنيده برايش شرح دهد. يعين محرم سرى كه دل سرگذشت خود را برايش بيان كند.\n\nمعنی واژگان:محرم راز: رازدار/ يک زمان: مدتي کوتاه."
      },
      {
        "text": "اینَش سزا نبود دلِ حق‌گُزارِ من / کز غمگسارِ خود سخنِ ناسزا شنید",
        "explanation": "معنی بیت: سزاوار نبود که دل حق شناس و سپاسگزار من از یار غمخوار خویش کلامی ناپسند و ناروا شنود.\n\nمعنی واژگان:سزا: حق، جزا/ حق گزار: اداکننده حق و حقوق/ غمگسار: از بين برنده ي غم، غمزدا/ ناسزا: ناشايست."
      },
      {
        "text": "محروم اگر شدم ز سرِ کویِ او چه شد؟ / از گلشنِ زمانه که بویِ وفا شنید؟",
        "explanation": "معنی بیت: اگر از آستان وی رانده شدم؛ جای شگفتی نیست، چه از گلستان روزگار هیچ کس گل وفائی نبوئید.\n\nمعنی واژگان:محروم: نااميد/ چه شد: چه اهميّتي دارد؟"
      },
      {
        "text": "ساقی بیا که عشق ندا می‌کند بلند / کان کس که گفت قصهٔ ما هم ز ما شنید",
        "explanation": "معنی بیت: ای ساقی، بشتاب که عشق به آوازی رسا می گوید:کسی که داستان ما را نقل کرد هم از ما(عشق) الهام گرفت.\n\nمعنی واژگان:ساقي بيا: طلب شراب و بي خبري/ندا مي کند بلند: فرياد مي زند و ما را رسوا مي کند/ شرح عشق و عاشقي هم عشق گفت"
      },
      {
        "text": "ما باده زیرِ خرقه نه امروز می‌خوریم / صد بار پیرِ میکده این ماجرا شنید",
        "explanation": "معنی بیت: باده نوشی پنهانی ما امروزی نیست، صد نوبت به گوش پیر میفروش این سرگذشت رسیده است.\n\nمعنی واژگان:زير خرقه: به طور پنهان و تحت لواي خرقه ي زهد و پرهيز که مردم چنين گمان نبرند/ ماجرا: حادثه، جريان."
      },
      {
        "text": "ما مِی به بانگِ چنگ نه امروز می‌کشیم / بس دور شد که گنبدِ چرخ این صدا شنید",
        "explanation": "معنی بیت: ما با نوای چنگ تنها امروز نیست که باده می نوشیم، بسیار گردش های فلک سپری شد و در قبۀ آسمان همچنان آوای میگساری ما انعکاس یافت و پیچید.\n\nمعنی واژگان:کشيدن مي: نوشيدن شراب/ دور: دوران، با اشاره به دور در مجلس شراب/ صدا: پژواک، انعکاس صوت"
      },
      {
        "text": "پندِ حکیمْ محضِ صَواب است و عینِ خیر / فرخنده آن کسی که به سَمعِ رضا شنید",
        "explanation": "معنی بیت: نصيحت فرزانگان عين صواب و درستي و خير و نيکي است و سعادتمند آن کسي که اين را با گوش رضايت بشنود و بپذيرد.\n\nمحصول بيت ــ نصيحت حكيم عين صواب و محض خير است. عين صواب يعنى خود صواب و محض خير يعنى عين خير.\n\nمعنی واژگان:حکيم: دانا، يکي از اسماء خدا/ محض صواب: خيرخواهي خالص/ عين خير: خير و خوبي حقيقي/ عین بهترین گزیده چیزی/ فرخنده: خجسته، خوشبخت/ سمع رضا: شنيدن با رضايت و خشنودي."
      },
      {
        "text": "حافظ، وظیفهٔ تو دعا گفتن است و بس / در بَندِ آن مباش که نشنید یا شنید",
        "explanation": "معنی بیت: اي حافظ، وظيفه ي تو فقط دعا کردن است و بس. در انديشه ي آن نباش که آيا او دعاي تو را مي شنود يا نه.\n\nمحصول بيت ــ اى حافظ وظيفه تو فقط دعا گفتن است و به دعا مشغول بودن. در قيد آن مباش كه جانان شنيد و يا نشنيد. حاصل بيان وظيفه تو براى دوام دولتش مشغول دعا بودن است نه شنواندن و يا نشنواندن آن.\n\nمعنی واژگان:وظيفه: تکليف/ و بس: فقط، تنها/دربند: علاقه مند، پاي بند/ فاعل نشنيد يا شنيد، ممدوح يا معشوق است/ دربندآن مباش: در اندیشۀ آن مباش"
      }
    ]
  },
  {
    "title": "غزل شماره ۲۴۴ حافظ",
    "verses": [
      {
        "text": "معاشران، گره از زلفِ یار باز کنید / شبی خوش‌ است بدین قصه‌اش دراز کنید",
        "explanation": "معنی بیت: ای همنشینان،گره گیسوی یار را بگشائید؛ شبی دلپذیر است با داستان درازی زلف یار آن را طولانی سازید.\n\nمعنی واژگان:معاشران: دوستان و ياران/ گره از زلف يار باز کردن: زلف بافته درهم را پريشان کردن/ خوش: دلپذير/ خواهي که تو روز نايد اي سرو بلند – زلف سيه دراز در شب پيوند (مسعود سعد)"
      },
      {
        "text": "حضورِ خلوتِ اُنس است و دوستان جمعند / وَ اِنْ یَکاد بخوانید و در فَراز کنید",
        "explanation": "معنی بیت: محفل خرمی و شادی فراهم و آماده است و یاران گردآمده آیۀ وان یکاد را که دور سازندۀ چشم بد یا عین کمال است بر زبان آورید و در را ببندید؛ و ان یکاد جزئی است از آیۀ۵۱ سورۀ قلم(۶۸)وَ اِن یَکادُ الَّذینَ کَفَروا لِیَزلِقونَکَ بِاَبصارِهِم لَمّا سَمِعوا الذِِّکرَ وَ یَقولونَ اِنِّهُ لَمَجنون: ای پیامبر نزدیک بود که کافران چشم زخم به تو برسانند، آنگاه که قرآن بشنوند و از رشگ گویند همانا وی دیوانه است.\n\nمعنی واژگان:حضور: وجود/ خلوت انس: خلوت دوستانه/ و ان يکاد: اشاره است به آيه ي «وَ اِن يَکادالّذين کفروا…» که آيه اي است که دعاي دفع چشم زخم خوانده مي شود/ فراز کردن: به معني بستن است تا بيگانگان در خلوت دوستانه وارد نشوند/ فراز کردن به معني باز کردن هم در فرهنگها هم آمده است/ بعضي «در فراز کردن را» به معني دميدن پس از خواندن وان يکاد به سوي بالا مي دانند، يعني وان يکاد بخوانيد و به بالا بدميد"
      },
      {
        "text": "رَباب و چنگ به بانگِ بلند می‌گویند / که گوشِ هوش به پیغامِ اهلِ راز کنید",
        "explanation": "معنی بیت: رباب و چنگ به آوای رسا بیان می کنند که پیام اهل دل را بشنوید چه نوای موسیقی ندای دل است.\n\nمعنی واژگان:رباب و چنگ: نام دو آلت موسيقي/ اهل راز: کساني که به رازهاي عالم هستي آگاهي دارند، يعني انسانهاي کامل"
      },
      {
        "text": "به جانِ دوست که غم پرده بر شما نَدَرَد / گر اعتماد بر الطافِ کارساز کنید",
        "explanation": "معنی بیت: سوگند به جان یار که اندوه و نگرانی پرده از راز نهان شما بر نمی گیرید چه با اعتماد بر لطف خداوند که برآورندۀ حاجت بندگان است دیگر غمی نمی ماند که پرده دری کند.\n\nمعنی واژگان:پرده دريدن: رسوا کردن، بي آبرو کردن/ اعتماد کردن: تکيه کردن معنوي/ الطاف: جمع لطف، مهرباني ها/ کارساز: خداي کارگشا و مشکل گشا."
      },
      {
        "text": "میانِ عاشق و معشوق فَرق بسیار است / چو یار ناز نماید، شما نیاز کنید",
        "explanation": "معنی بیت: ميان عاشق و معشوق بسيار فاصله و تفاوت است. هرگاه معشوق ناز کرد، ناز او را بکشيد و با تمام وجود بخريد و به او ابراز نياز و تمنّا کنيد.\n\nمحصول بيت ــ بين عاشق و معشوق خيلى فرق هست. پس حالا وقتى يار ناز مى\u200Cنمايد شماها كه عاشقانيد نياز نشان دهيد. يعنى مقتضاى حال يار ناز كردن و حال عاشق اظهار نياز است.\n\nمعنی واژگان:ناز: کرشمه و غمزه/ نياز کردن: اظهار احتياج کردن، نشان دادن اين حقيقت که به وجود و عشق او محتاج هستيد"
      },
      {
        "text": "نَخست موعظهٔ پیرِ صحبت این حرف است / که از مُصاحبِ ناجِنس اِحتِراز کنید",
        "explanation": "معنی بیت: اولین اندرز پیری که سالک به همنشینی و دستگیری او نیازمند است این است که از هم صحبت نا سازگار بپرهیزید که معاشرت اثربخش است.\n\nمعنی واژگان:موعظه: پند/ پير صحبت: مرشد، پير طريقت/ حرف: سخن/ مصاحب: همنشين/ ناجنس: ناباب، نامتناسب با عقايد و آراي فرد/ احتراز کنيد: دوري کنيد"
      },
      {
        "text": "هر آن کسی که در این حلقه نیست زنده به عشق / بر او نَمُرده به فتوایِ من نماز کنید",
        "explanation": "معنی بیت: کسی که در دایرۀ هستی به عشق زندۀ جاوید نیست، اگرچه هنوز به مرگ تن جان نسپرده باشد، به رأی شرعی من بر وی نماز مردگان بخوانید،چه تن مرده و جان بی عشق یکی باشد.\n\nمعنی واژگان:حلقه: جمع، مجمع/ فتوي: توصيه و حکم شرعي/ نماز کردن: نماز ميّت خواندن."
      },
      {
        "text": "وگر طلب کند اِنعامی از شما حافظ / حَوالَتَش به لبِ یارِ دلنواز کنید",
        "explanation": "معنی بیت: و اگر حافظ از شما دهشی و بخششی خواهد، براتی بر لب نوشین و دلجوی یار به نام وی(حافظ) بنویسید.\n\nمعنی واژگان:انعام: بخشش، احسان/ حواله کردن: احاله دادن، به سر وقت کسي فرستادن/ دلنواز: مهربان، دلارام"
      }
    ]
  },
  {
    "title": "غزل شماره ۲۴۵ حافظ",
    "verses": [
      {
        "text": "الا ای طوطیِ گویا‌یِ اسرار / مبادا خالی‌ات شِکَّر ز مِنقار",
        "explanation": "معنی بیت: هان ای طوطی راز گوی و خوش سخن ، شکر از کام دهان تو جدا مباد(یا کام تو از شکر تهی مباد )\n\nمعنی واژگان:الا: هان/ طوطي: استعاره است از قلم حافظ/ منقار: نوک، نک/ معمولاً طوطي خود نمي تواند سخن بگويد مگر اين که او را تعليم دهند و تعليم دهنده ي طوطي قلم حافظ ذهن راز دان حافظ است که قلم خود را گوياي اسرار مي نامد/ معمولاً طوطي عاشق جويدن و شکستن قند و شکر است و در اينجا اشاره است به سخنان شيريني که از اين قلم بر روي صفحه ي کاغذ نقش مي بندد"
      },
      {
        "text": "سَرَت سبز و دلت خوش باد جاوید / که خوش نقشی نمودی از خطِ یار",
        "explanation": "معنی بیت: نهال وجودت خرم و با طراوت و خاطرت همیشه شاد باد ، چه نقشی زیبا و دلربا از سبزۀ عذار دوست بر ما جلوه گر ساختی.\n\nمعنی واژگان:سرت سبز… باد: سرزنده و شاداب باشي، با اشاره به سبز بودن سر طوطي / جاويد: براي هميشه/ خوش: دلپذير/نقش: اثر، نشانه/ نمودن: جلوه گر ساختن/ خط يار: موهاي نرم و لطيفي که در اطراف چهره ي معشوق است و باعث دوچندان شدن زيبائي او مي شود، با اشاره به خطي که از قلم تراوش مي کند و زيبائيهاي معنوي معشوق حقيقي را جلوه گر مي کند"
      },
      {
        "text": "سخن سربسته گفتی با حریفان / خدا را زین معما پرده بردار",
        "explanation": "معنی بیت: پیچیده و دشوار با همدمان بزم سخن گفتی ، برای رضای خدا از این سخن پوشیده پرده برگیر و آشکارا بیان کن.\n\nمعنی واژگان:سربسته: مخفي، پنهان/ حريفان: دوستان/ خدا را: براي خدا/ معمّا: سخن سربسته، سخني که داراي گره کور است/ پرده بردار: کشف رمز و تعميه کن/ اين بيت نشانه اي است از رمزي و تمثيلي بودن سخن حافظ و شايد اشاره اي باشد به آيه ي «ن والقلم و ما يسطرون» در جاي ديگر مي فرمايد: «چون من ماهي کلک آرم به تحرير – تو از نون والقلم مي پرس تفسير» که نون و قلم رمزي و نمادي است و قابل تفسير و تأويلهاي فراوان"
      },
      {
        "text": "به رویِ ما زن از ساغر گلابی / که خواب‌آلوده‌ایم ای بختِ بیدار",
        "explanation": "معنی بیت: ای طالع آگاه، گلابی از ساغر باده بر روی ما بیفشان ، چه در خواب غفلت مانده ایم.\n\nمعنی واژگان:ساغر: جام شراب/ گلاب: مقدار کمي آب که بر چهره مي زنند، مشتي آب يا هر مايعي که بر چهره يا بر خاک مي باشند (فرشته عشق نداند که چيست اي ساقي – بخواه جام و گلابي به خاک آدم ريز)/ کسي که خواب آلوده است با پاشيدن يا زدن مقداري آب بر چهره از خواب آلودگي بيرون مي آيد/ تقاضاي شراب که انسان را بيدار و متنبّه مي سازد"
      },
      {
        "text": "چه رَه بود این که زد در پرده مطرب؟ / که می‌رقصند با هم مست و هشیار",
        "explanation": "معنی بیت: این چه نغمه بود که رامشگر در دستگاه موسیقی نواخت که از تأثیر آن مست و هوشیار همه با هم به دست افشانی و پای کوبی برخاستند.\n\nمعنی واژگان:ره: مخفف راه به معني لحن و آواز و مقام و آهنگ/ زد: نواخت (موسيقي)/ پرده: هر لحن از پرده اي آغاز مي شود و در پرده هائي گردش مي کند و سرانجام روي پرده ي نخستين پايان مي پذيرد، ضمناً در زمان قديم نوازندگان در پشت پرده و خارج از ديد شنوندگان مي نواخته اند / مست: مست از مي عشق/ هشيار: هوشيار به جهت سيطره ي عقل/ هم آگاهان از رموز و هم ناآگاهان از آنچه صورتي رمزي و تمثيلي دارد تمتّع مي برند، چنانکه از تلاوت قرآن مجيد هم آگاهان به عمق تفسير و هم قانعان و بسنده کنندگان از ظاهر لفظ آن بهره مي گيرند."
      },
      {
        "text": "از آن افیون که ساقی در مِی افکند / حریفان را نه سَر مانَد نه دَستار",
        "explanation": "معنی بیت: از تریاکی که ساقی برای افزوده شدن نشأه و تأثیر با باده  درآمیخت ، ندیمان مجلس را عمامه از تارک جدا میشود و سر بدوار می افتد\n\nمعنی واژگان:افيون: مادّه ي مخدّر که معمولاً براي تأثير بيشتر نشأة شراب در آن مي انداخته اند/ حريفان: در اينجا در معني ميخواران است/ دستار: عمامه، کلاه معمول آن زمان، سر و دستار نمي ماند يعني از خود بيخود خواهند شد/«مي» خود ابيات حافظ و الفاظ زيبا و مستي بخش آن است. امّا معاني عميق آن که اثر اين کلام خوش آهنگ را چندين برابر مي کند مانند افيوني است که در ساغر مي افکنند"
      },
      {
        "text": "سِکَندَر را نمی‌بخشند آبی / به زور و زر مُیَسَّر نیست این کار",
        "explanation": "معنی بیت: جرعه ای از آب حیات به اسکندر نمی دهند ، آری حصول این مقصود نه به قدرت و ثروت بلکه به توفیق و عنایت الهی است.\n\nمعنی واژگان:سکندر: مقصود اسکندر ذوالقرنين است که به طلب آب حيات رفت ولي تنها کسي که توانست از آب حيات بنوشد خضر پيغمبر بود و اسکندر و باقي همراهانش نتوانستند از آب بنوشند/ اشاره است به اينکه درک رموز کلام و بزرگان و شعراي بزرگ مانند درک معاني کتب آسماني عطيّه اي الهي و طبيعي و بسته به شمّ و ذوق خداداد است و موقوف سعادت"
      },
      {
        "text": "بیا و حالِ اهلِ درد بشنو / به لفظِ اندک و معنی بسیار",
        "explanation": "معنی بیت: بيا و حال دل عارفان و عاشقان دردمند را در لفظي اندک و معني بسيار بشنو.\n\nمحصول بيت ــ به طريق خطاب عام مى\u200Cفرمايد: بيا و حال دل عاشقان را بشنو يعنى عباراتى كه احوال اهل درد را بيان مى\u200Cسازد به صورت مختصر اما در معنا بسيار بزرگند.\n\nمعنی واژگان:اهل درد: عارفان، صاحبدلان/ لفظ اندک و معاني بسيار: نشانه ي رمزي بودن اشعار حافظ است"
      },
      {
        "text": "بُتِ چینی عدویِ دین و دل‌هاست / خداوندا دل و دینم نگه دار",
        "explanation": "معنی بیت: زيباروي چيني غارتگر دل و دين است. خدايا، ما را در برابر او حفظ کن.\n\nمحصول بيت ــ بت چينى. بت منسوب به چين. محبوب زيبايى كه در جمال چون بت چينى است دشمن دين ما شده خدايا دل و دين مرا از شر دشمن حفظ كن.\n\nمعنی واژگان:بُت: زيبارو/ چيني: منسوب به چين که به نظر قدما چينيان در کشيدن تصاوير زيبا مهارت داشته اند و زيبارويان سرآمد را به تصاوير چينيان منسوب مي داشته اند/ عدو: دشمن/ دين و دل: نشانه هاي عقل و احساس"
      },
      {
        "text": "به مستور‌ان مگو اسرارِ مستی / حدیثِ جان مگو با نقشِ دیوار",
        "explanation": "معنی بیت: راز مستی از بادۀ عرفان را با آنها که دلهاشان در حجاب غفلت است ، در میان منه که سخن از جان و روان با صورت بی جان دیوار گفتن کاری بیهوده است.\n\nمعنی واژگان: مستور:پوشیده/ مستوران: ظاهربينان و قشريان و عوام فريبان که خود را در لباس پاکدامنان جلوه مي دهند/ اسرار: رازها/ مستي: بي خبري از عالم مادّيات و غرقه شدن در عالم معنويّات/ حديث: سخن، موضوع/ حديث جان: سخن درباره ي جان و عالم معنويات"
      },
      {
        "text": "به یُمنِ دولتِ منصور شاهی / عَلَم شد حافظ اندر نظمِ اشعار",
        "explanation": "معنی بیت: به برکت بخت و اقبال پيروز شاه منصور، حافظ در سرودن اشعار مشهور شد.\n\nمحصول بيت ــ از بركت رايت منصور شاه ابواسحاق حافظ در نظم اشعار مشهور شد: از يمن انتساب به ابواسحاق طبع شعرش قوت يافت و در نتيجه مشهور عالم شد.\n\nمعنی واژگان:يمن: مبارکي/ دولت: خوشبختي، اقبال و هم در مفهوم امروزي يعني حکومت/ منصور شاهي: منسوب به شاه منصور که پس از شاه يحيي به سلطنت رسيده است/ دولت منصور شاهی:سلطنت و اقبال شاه منصور آخرین فرمانروای آل مظفر (۷۹۰-۷۹۵)ممدوح حافظ/ علم شدن: سرشناس و شاخص و زبانزد شدن/ نظم اشعار: سرودن اشعار"
      },
      {
        "text": "خداوندی به جایِ بندگان کرد / خداوندا ز آفاتش نگه دار",
        "explanation": "معنی بیت: پادشاهي که در حقّ خدمت کاران بزرگواري نمود، خدايا، او را از همه ي بلاها حفظ کن.\n\nمحصول بيت ــ ابواسحاق در حق بندگانش بزرگى و سرورى را به جا آورد: كارهايى كه يك شاه نسبت به بندگانش بايد انجام دهد او كرد. خداوندا او را از جميع بلاها و آفات حفظ كن\n\nمعنی واژگان:خداوندي: سروري، آقايي/ بجاي: دربارۀ ،در حقّ/ بندگان: چاکران و زيردستان/ آفات: آفتها، بلاها."
      }
    ]
  },
  {
    "title": "غزل شماره ۲۴۶ حافظ",
    "verses": [
      {
        "text": "عید است و آخِرِ گُل و یاران در انتظار / ساقی به رویِ شاه ببین ماه و مِی بیار",
        "explanation": "معنی بیت: عید فطر است و پایان فصل گل و دوستان چشم براهند ، ساقیا ماه نو را بشکون بر رخ شاه دیدار کن و باده بیاور و بده.\n\nمعنی واژگان:عيد: مقصود عيد فطر است/ آخر گل: پايان فصل گل/ به روي شاه ببين ماه: در وقت ديدن هلال ماه براي تيّمن و تبرّک به روي شاه نگاه کن"
      },
      {
        "text": "دل برگرفته بودم از ایّام گُل، ولی / کاری بِکَرد همّت پاکانِ روزه دار",
        "explanation": "معنی بیت: از فصل کوتاه گل دل بر کنده بودم و روزگار گل را پایان یافته می شمردم ، اما عنایت و دعای روزه داران پاکدل اثر بخشید و عمر گل درازتر شد.\n\nمعنی واژگان:دل برگرفته بودم: قطع اميد کرده بودم/ ايّام گل: فصل گل، فصل بهار/ کاري بکرد: کار مثبتي کرد که باعث از بين رفتن يأس و نااميدي شد/ همّت: سعي باطني و دعاي دروني و دعاي خير/ نوعي طنز است که درون پاکان روزه دار باعث رونق محفل ميخوارگان شد"
      },
      {
        "text": "دل در جهان مَبَند و به مستی سؤال کن / از فیض جام و قصهٔ جمشیدِ کامگار",
        "explanation": "معنی بیت: تعلق خاطر بدنیا مورز و در حال مستی از فیض بخشی جام داستان جمشید کامروا را بپرس که سرانجام چگونه نا کام از جهان برفت.\n\nمعنی واژگان:دل بستن: علاقه مند شدن، دلبستگي پيدا کردن/ فيض: بخشش، ريزش، فيضان/ جمشيد: پادشاه سعادتمند و دولت مداري که در ادبيات فارسي با حضرت سليمان (ع) يکي دانسته شده است و گويند صاحب جام جهان نما بوده است/ اشاره اي است به از ميان رفتن جمشيد و جام جهان نما و عبرت گرفتن/ آوردن کلمه ي «دل» و «جام« در بيت اشاره اي است به اين که دل همان جام جهان نماست /جام و قصه : در صفحه ۲۷۸ جامع نسخ دیوان حافظ تألیف مسعود فرزاد در نسخه «جام قصه» آمده که بر متن ترجیح دارد"
      },
      {
        "text": "جز نقدِ جان به دست ندارم شراب کو؟ / کان نیز بر کرشمهٔ ساقی کُنم نثار",
        "explanation": "معنی بیت: جز سرمايه ي جان چيز ديگري ندارم تا فدا کنم، شراب کجاست تا بنوشم و مست شوم و در حالت مستي جانم را نثاز ناز و عشوه ي ساقي زيبارو نمايم؟\n\nمحصول بيت ــ چيزى جز نقد جان در دست ندارم. يا جز از نقد جان چيزى ندارم. كوشرابى كه آن را هم به ناز و شيوه ساقى نثار نمايم.\n\nمعنی واژگان:نقد: پول رايج، سرمايه/ کرشمه: ناز و غمزه/نثار کردن: در پاي کسي ريختن، فداي کسي کردن."
      },
      {
        "text": "خوش دولتیست خرّم و خوش خسروی کریم / یا رب ز چشمْ زخمِ زمانش نگاه دار",
        "explanation": "معنی بیت: بخت و اقبال خوش و نيکي دارد و پادشاهي بخشنده و بزرگوار است. خدايا، او را از چشم بد روزگار محفوظ بدار.\n\nمحصول بيت ــ دولت شاهمان دولتى است فرخ و خرم و شخص پادشاه\u200Cمان هم كريم و لطيف است. خداوندا از چشم زخم زمانه حفظ و صيانتش كن: به شاه\u200Cمان نظر نخورد.\n\nمعنی واژگان:خوش: نيکو، دلپذير/ دولت: حکومت/ خرّم: شاد و سرزنده/ خسرو» پادشاه/ کريم: بخشنده/ چشم زخم: آسیبي که از چشم بد و چشم حسودان به کسي يا کساني مي رسد."
      },
      {
        "text": "مِی خور به شعرِ بنده که زیبی دگر دهد / جامِ مُرَصَّعِ تو بدین دُرِّ شاهوار",
        "explanation": "معنی بیت: بر شعر من باده بنوش که ساغر گهر نشان تو با این مروارید شاهانۀ یکتا (سخن من)زیوری نو خواهد یافت.\n\nمعنی واژگان:زيب: زينت، جلوه و جلا/ مرصّع: جواهرنشان/ دُر شاهوار: مرواريد شاهانه/ دگر: فوق العاده."
      },
      {
        "text": "گر فوت شد سَحور چه نقصان صَبوح هست / از مِی کنند روزه گشا طالبانِ یار",
        "explanation": "معنی بیت: اگر طعام سحری از دست رفت ، کم و کاستی نباشد ، چه شراب بامدادی یافت می شود و جویندگان هوادار یار با باده افطار کنند؛ شاعر گوید:\n\nاگر تو فطره دهی فطرۀ من از می ده\n\nکه قوت غالب من باده بود در رمضان\n\nمعنی واژگان:فوت شد: از دست رفت/ سحور: غذاي سحر، سحري/ چه نقشان: چه اهميّتي دارد؟/ صبوح: شراب صبحگاهي/ روزه گشا کردن: افطار کردن"
      },
      {
        "text": "زانجا که پرده پوشیِ عفوِ کریمِ توست / بر قلب ما ببخش که نقدیست کم عیار",
        "explanation": "معنی بیت: از سر چشم پوشی و گذشت کریمانه بر سکّۀ ناسرۀ دل ما ببخش که عیاری اندک دارد و باری افزون\n\nمعنی واژگان:پرده پوشي: سرپوش نهادن بر بديها/ عفو: بخشش/ کريم: بزرگوار، بخشنده/ قلب: دل و ناسره و تقلبي / نقد: پول رايج، سرمايه/ کم عيار: بي ارزش و کم بها"
      },
      {
        "text": "ترسم که روزِ حشر عِنان بر عِنان رَوَد / تسبیحِ شیخ و خرقهٔ رندِ شرابخوار",
        "explanation": "معنی بیت: یقین دارم که روز رستاخیز سبحه(تسبیح )پیر عابد و مرقع یا دلق قلندر میگسار همدوش و برابر در پیشگاه داوری حق باشد و تسبیح بر خرقه پیشی نگیرد و صرفه ای نبرد.\n\nمعنی واژگان:ترسم: هراس دارم (با مفهوم طنز) در مفهوم يقين دارم/ روز حشر: روز قيامت/ عنان بر عنان: در يک رديف، برابر/ تسبيح: سبحه، دانه هايي که در رشته کشند و تعداد دفعات اوراد با آن اندازه گيري کنند/ رند: کسي که ظاهري بند و باطني نيک دارد و از هر لحظه اي براي رسيدن به حق استفاده کند/ استعمال کلمه ي «خرقه» در خرقه ي رند شرابخوار هم طنزي ظريف است"
      },
      {
        "text": "حافظ چو رفت روزه و گل نیز می‌رود / ناچار باده نوش که از دستْ رفتْ کار",
        "explanation": "معنی بیت: ای حافظ چون ایام روزه سپری میشود و گل نیز نمی پاید ، چاره ای نیست جز آنکه می بگساری ، چه فرصت بیگمان از دست می رود.\n\nمعنی واژگان:ناچار: چاره اي نيست/ از دست رفت کار: کار از دست مي رود، کار از کار مي گذرد"
      }
    ]
  },
  {
    "title": "غزل شماره ۲۴۷ حافظ",
    "verses": [
      {
        "text": "صبا ز منزلِ جانان گذر دریغ مدار / وز او به عاشقِ بی‌دل خبر دریغ مدار",
        "explanation": "معنی بیت: اي صبا، از اينکه بر کوي معشوق بگذري و از او براي اين عاشق بي دل خبري بياوري، دريغ مکن.\n\nمحصول بيت ــ اى صبا گذر را دريغ مدار از منزل جانان: گذشتن و عبور كردن را از منزل و مأواى جانان مضايقه مكن و براى عاشق مسكين از آن\u200Cجا خبر آوردن را دريغ مدار: از منزل جانان براى عاشق بيچاره خبر آوردن را دريغ مكن. خلاصه از سر كوى جانان به عاشق مسكين خبرى بيار.\n\nمعنی واژگان:صبا: بادي است که از جانب شمال يا مشرق مي وزد و بادي است سرد و ملايم و معمولاً پيام آور و پيامبر ميان عاشق و معشوق است/ جانان: معشوق، منسوب به جان، يار همچون جان/ دريغ مدار: خودداري و مضايقه مکن/ بيدل: دل از دست داده و مجنون"
      },
      {
        "text": "به شُکرِ آن که شِکُفتی به کامِ بخت ای گل / نسیمِ وصل ز مرغِ سحر دریغ مدار",
        "explanation": "معنی بیت: ای گل، به شکرانۀ آنکه به مراد طالع نیک خود شکوفان و خندانی ، بوی وصال را بر دست نسیم از بلبل بیدل سحری مضایقه مکن.\n\nمعنی واژگان:شکر: منّت، سپاس، شکرانه/ کام بخت: رسيدن به آرزو با مساعدت بخت/ نسيم: بو، باد ملايم/ وصل: رسيدن عاشق به معشوق، وصال/ مرغ سحر: بلبل"
      },
      {
        "text": "حریفِ عشقِ تو بودم چو ماهِ نو بودی / کنون که ماهِ تمامی نظر دریغ مدار",
        "explanation": "معنی بیت: تا هلال بودی ، من همدم و همکار مهر تو بودم ، اینک که بدر گشتی ، عنایت و لطف خود را از من مضایقه مکن.\n\nمعنی واژگان:حريف عشق: عاشق/ ماه نو: منظور زيباروئي است که در مرحله ي نوجواني و آغاز زيبائي باشد/ ماه تمام: کسي که در کمال جواني و زيبائي باشد."
      },
      {
        "text": "جهان و هر چه در او هست سهل و مختصر است / ز اهلِ معرفت این مختصر دریغ مدار",
        "explanation": "معنی بیت: گیتی و آنچه در آن می بینی خوار و ناچیز است ؛ جان من ، از عارفان اندک خواستۀ بیمقدار دنیا را مضایقه مکن.\n\nمعنی واژگان:سهل: خوار، آسان/ مختصر: کم و کاست/ اهل معرفت: عارفان"
      },
      {
        "text": "کنون که چشمهٔ قند است لعلِ نوشین‌ات / سخن بگوی و ز طوطی، شِکَر دریغ مدار",
        "explanation": "معنی بیت: اینک که لعل جان بخش تو چشمۀ شهدست ، لب به سخن بگشا و از من که مانند طوطی خوش بیان به وصف جمال تو ترانه می سرایم ، بوسه شکرین مضایقه مکن.\n\nمعنی واژگان: نوشين: شيرين"
      },
      {
        "text": "مکارمِ تو به آفاق می‌بَرَد شاعر / از او وظیفه و زادِ سفر دریغ مدار",
        "explanation": "معنی بیت: شاعر بزرگواریهای اخلاقی تو را از کران تا کران جهان می رساند ، پس نباید که از وی توشه راه و مقرری مضایقه کنی.\n\nمعنی واژگان:مکارم: جمع مکرمت، بخششها، بزرگواريها/ آفاق: جمع افق، دنيا، جهان/ وظيفه: مقرّري، حقوق/ زاد سفر: توشه ي راه"
      },
      {
        "text": "چو ذکرِ خیر طلب می‌کنی سخن این است / که در بهایِ سخن سیم و زر دریغ مدار",
        "explanation": "معنی بیت: وقتي خواهان نام نيک هستي، مطلب اين است که در برابر ارزش و بهاي شعر و سخن، از دادن سيم و زر دريغ مکن.\n\nمحصول بيت ــ اگر طالب ذكر خيرى: اگر مى\u200Cخواهى نامت به خير و خوبى ياد شود بايد كه در بهاى سخن نقره و طلا را مضايقه نكنى. مراد، رعايت اهل سخن لازم است كه با كلام لطيف و شيرين نامت را در عالم مشهور نمايند.\n\nمعنی واژگان:ذکر خير: ياد نيکو/ سخن اين است: موضوع اصلي اين است/ سيم و زر: نقره و طلا، مقصود پول رايج است."
      },
      {
        "text": "غبارِ غم بِرَوَد، حال خوش شود حافظ / تو آبِ دیده از این ره‌گذر دریغ مدار",
        "explanation": "معنی بیت: حافظ گرد اندوه برخیزد و حال نکو گردد ، بدین سبب از گریستن مضایقه مکن تا آب دیده غبار غم را فرو نشاند.\n\nمعنی واژگان : غبار غم :گرد اندوه /  آب ديده: اشک/از اين رهگذر: در اين راه، در اين راه عشق و رهگذر معشوق/ایهام در  از اين جهت"
      }
    ]
  },
  {
    "title": "غزل شماره ۲۴۸ حافظ",
    "verses": [
      {
        "text": "ای صبا نَکهَتی از کویِ فُلانی به من آر / زار و بیمارِ غَمَم راحتِ جانی به من آر",
        "explanation": "معنی بیت : اي صبا، براي من زار و ناتوان غم، از کوي فلاني بوي خوشي بياور تا مايه ي آسايش جان و روحم گردد.\n\nمحصول بيت ــ اى صبا از كوى فلانى بوى خوشى برايم بيار من كه خوار و خسته غم هستم راحت جانى به من برسان. يعنى نكهت كوى جانان سبب راحت جان است آن را برايم بيار.\n\nمعنی واژگان:صبا: بادي که از طرف شمال يا مشرق مي وزد و پيام آور ميان عاشق و معشوق است/ نکهت: بوي خوش/ فلاني: از مبهمات است اما در اينجا کنايه اي آشکارتر از تصريح است يعني معشوق من که تو هم اي باد صبا او را مي شناسي/ زار: ناراحت و نالان/ راحت جان: آنچه جان را به آسايش و آسودگي مي رساند"
      },
      {
        "text": "قلب بی‌حاصلِ ما را بزن اکسیرِ مراد / یعنی از خاکِ درِ دوست نشانی به من آر",
        "explanation": " معنی بیت: ای باد بهاری زر ناسره و بی فایده وجود ما را با کیمیای حصول مقصود صاحب عیار و پاک بساز ، مقصود آنکه از غبار آستان یار نشان و اثری به ارمغان برای من بیاور.\n\nمعنی واژگان: قلب: دل، و طلاي ناخالص و تقلبي / بي حاصل: بي ارزش و بي ثمر/ اکسير: کيميا، آنچه مي تواند مس را تبديل به طلا کند، يعني بي ارزشها را داراي ارزش کند/ مراد: آرزو، مقصود، هدف/ نشان: نمونه، نشانه/ اکسیر مراد: تشبیه صریح"
      },
      {
        "text": "در کمینگاه نظر با دلِ خویشم جنگ است / ز ابرو و غمزهٔ او تیر و کمانی به من آر",
        "explanation": "معنی بیت: ای نسیم صبا ، در آنجا که چشم دزدیده و پنهانی نگاه می کند ، من با دل خود در ستیزم که چرا بر پی یک نگاه چنین شیفته گشته است ، تو هم از ابروی یار کمانی و از کرشمۀ او تیری برای من بیاور تا کار دل را با این دو بسازم.\n\nمعنی واژگان:کمين گاه نظر: جايگاه و هنگامه ي نظربازي/ غمزه: کرشمه، غنج و دلال / با دل خويشم جنگ است: با دل خود جنگ دارم"
      },
      {
        "text": "در غریبی و فِراق و غمِ دل پیر شدم / ساغرِ مِی ز کفِ تازه جوانی به من آر",
        "explanation": "معنی بیت: در غربت و درد جدايي و غم دل پير و فرسوده شدم، جام شرابي از دست معشوق زيبارويي برايم بياور تا با نوشيدن آن دلم تازه و جوان گردد.\n\nمحصول بيت ــ اى صبا در غربت و در فراق و در غم دل پير شدم. حالا ساغر ميى از دست تازه جوانى برايم بيار يعنى با دست تازه جوانى بمن باده خوران كه جوان گردم.\n\nمعنی واژگان:غريبي: مقصود غريب بودن و دور از وطن حقيقي و مألوف بودن است/ فراق: دوري از معشوق/ غم دل: غصّه و اندوه عاشقانه/ ساغر مي: جام شراب/ تازه جوان: جوان نورسيده"
      },
      {
        "text": "منکران را هم از این مِی دو سه ساغر بچشان / وگر ایشان نَستانند روانی به من آر",
        "explanation": "معنی بیت: به منکران از اين شراب دو سه پيمانه بنوشان و اگر نگرفتند، بي درنگ آن را هم برايم بياور تا بنوشم\n\nمحصول بيت ــ اى صبا به منكران هم از اين باده دو سه ساغر بچشان. يعنى از شراب مذكور به منكران دو سه قدح بخوران و اگر آنان قبول نكردند برفور و يا فى الحال آن را بيار براى من كه آنان زهر و زقوم بخورند.\n\nمعنی واژگان:منکران: انکارکنندگان، کساني که از نوشيدن ابا و امتناع کنند/ ساغر: جام (شراب)/ رواني: فوراً، باشتاب"
      },
      {
        "text": "ساقیا عشرتِ امروز به فردا مَفِکَن / یا ز دیوانِ قضا خطِّ امانی به من آر",
        "explanation": "معنی بیت: ای ساقی ، خوشدلی و عیش امروزین را به فردا وامگذار یا از دفتر تقدیر الهی امان نامه ای به نام من بستان که تا روز دیگر حادثه ای ناگوار رخ ندهد.\n\nمعنی واژگان:عشرت: شادي، عيش، طرب، مجلس انس/ ديوان قضا: دفتر و عدالت خانه ي تقديرات ايزدي/ خطّ امان: عهدنامه اي متضمّن تأمين و در امان بودن/ مصراع دوم چون تعليق به محال است پس موضوع مصراع اول بايد عملي شود"
      },
      {
        "text": "دلم از دست بِشُد دوش چو حافظ می‌گفت / کای صَبا نَکهَتی از کویِ فلانی به من آر",
        "explanation": "معنی بیت: ديشب وقتي حافظ مي گفت که اي باد با، بوي خوشي از کوي فلاني برايم بياور، از شدّت شادي و هيجان، دلم بي تاب و قرار گشت.\n\nمحصول بيت ــ دلم از پرده بشد يعنى بى\u200Cاختيار شدم. ديشب كه حافظ مى\u200Cگفت: اى صبا از كوى فلانى بوى خوشى برايم بيار. يعنى از اين كه حافظ از صبا خواست تا اين كه از آن كوى برايش بوى خوشى بياورد رشك بردم.\n\nبه اين صنعت رد مطلع گويند و بد و طريق عمل مى\u200Cشود يكى اين\u200Cكه مطلع را در بيت ثانى رعايت مى\u200Cكنند و يكى ديگر در مقطع و مخلص.\n\nمعنی واژگان:دل از دست شدن: احساس پريشاني و نگراني کردن/ بی اختیار گشت و از پرده بیرون افتاد و رسوا شد؛ در این غزل دو کلمه را که یاء وحدت ندارد(فلانی مزید علیه فلان و روانی مزید علیه روان)با یاء های وحدت (جانی ، نشانی ، کمانی ، جوانی ، امانی )در قافیه به همراه آورده است/ دوش: ديشب"
      }
    ]
  },
  {
    "title": "غزل شماره ۲۴۹ حافظ",
    "verses": [
      {
        "text": "ای صبا نَکهَتی از خاکِ رَهِ یار بیار / بِبَر اندوهِ دل و مژدهٔ دل‌دار بیار",
        "explanation": "معنی بیت: اي صبا، از خاک راه معشوق بوي خوشي بياور. غم دل را ببر و مژده ي وصل يار را برايم بياور.\n\nمحصول بيت ــ اى صبا از خاك راه يار بوى خوشى بيار زيرا جايى كه يار قدم نهد خاك آن\u200Cجا مشك و عنبر مى\u200Cشود. پس اى صبا مژده از دلدار بيار و غم دل را ببر: با رسيدن خاك ره و مژده دلدار دل از غم نجات مى\u200Cيابد.\n\nمعنی واژگان:صبا: بادي که از طرف شمال يا مشرق مي وزد و خنک و روح نواز است و پيام آور و پيامبر ميان عاشق و معشوق است/ نکهت: بوي خوش/ ره يار: راهگذار معشوق/ مژده: بشارت/ دلدار: معشوق."
      },
      {
        "text": "نکته‌ای روح‌فَزا از دهنِ دوست بگو / نامه‌ای خوش خبر از عالَمِ اسرار بیار",
        "explanation": "معنی بیت: از دهان يار نکته ي لطيف جان بخشي برايم بازگو کن و از عالم اسرار نامه اي که در آن خبر خوشي باشد، بياور.\n\nمحصول بيت ــ اى صبا از دهن يار نكته\u200Cاى فرح بخش بگو: از زبان يار نقل قولى بكن كه به روح\u200Cمان ذوق و صفا بخشد و از عالم اسرار نامه خوش خبر بيار كه خوش\u200Cحال شويم.\n\nمعنی واژگان:نکته: مضمون لطيف و زيبا با اشاره به نقطه که با دهان دوست ارتباط دارد/ روح فزا: روح بخش و شادي آور (زيرا از دهان دوست است)/ عالم اسرار: مقصود معشوق است که دنيائي از رازهاست/ نامۀ خوش خبر :نامه ای که حاوی بشارت و مژده باشد"
      },
      {
        "text": "تا مُعَطَّر کُنَم از لطفِ نسیمِ تو مَشام / شَمِّه‌ای از نَفَحاتِ نفسِ یار بیار",
        "explanation": "معنی بیت: تا از لطافت بوي خوش تو مشام جانم را خوش بو کنم، اندکي از بوهاي خوش نفس يار را برايم بياور.\n\nمحصول بيت ــ اى صبا براى اين كه از لطف نسيم تو مشامم را معطر كنم از نفحات نفس يار مقدارى بوى خوش برايم بيار: از بوهاى معطر يار اندكى براى ما بيار.\n\nمعنی واژگان:تا: براي اينکه/ معطّر: عطرآگين/ لطف: لطافت/ نسيم: باد ملايم، ورزيدن/ مشام: حسّ بويائي/ شمّه: مقداري اندک (با توجه به ريشه ي کلمه يعني شمّ به معني بوئيدن- بو بردن از چيزي، فهميدن اندکي از بسيار)/نفحات: بوهاي خوش/ «تو» اشاره است به باد صبا"
      },
      {
        "text": "به وفایِ تو که خاکِ رَهِ آن یارِ عزیز / بی‌غباری که پدید آید از اغیار بیار",
        "explanation": "معنی بیت: ای باد بهاری ، تو را سوگند میدهم به وفاداری خودت که غبار راه آن یار گرامی را بی گرد فتنه ای که بیگانگان برانگیزند و موجب رنج و ملال خاطر شوند برای من بیاور\n\nمعنی واژگان:بوفاي تو: قسم به وفاداري تو، اي باد صبا/ غبار: گردي که از رفت و آمد پديد مي آيد/ اغيار: جمع غير، بيگانگان"
      },
      {
        "text": "گَردی از ره‌گذرِ دوست به کوریِ رقیب / بهرِ آسایش این دیدهٔ خون‌بار بیار",
        "explanation": "معنی بیت: غباری از گذرگاه یار به کوری و سیاه روزی رقیب برای آسودن و شفا یافتن چشم خون فشان من بیاور\n\nمعنی واژگان:رهگذر: محل عبور/ کوري رقيب: علي رغم نگهبان و مراقب/ آسايش: آسودگي/ ديده ي خونبار: چشمي که از آن اشک خونين مي بارد."
      },
      {
        "text": "خامی و ساده‌دلی شیوهٔ جانبازان نیست / خبری از بَرِ آن دل‌بر عیّار بیار",
        "explanation": "معنی بیت: رسم و راه عاشقان جان افشان نا پختگی و ساده اندیشی  نیست ، برای ما خبری از یار چالاک در دلبری و چابکدست در زدن راه دل بیاور، مقصود آنکه ما یار عیار می پسندیم نه زبون و سست عنصر.\n\nمعنی واژگان:خامي: ناآزمودگي، بي تجربگي/ ساده دلي: بيخبري، داشتن دلي که بر صفحه ي آن چيزي و خبري نقش نبسته باشد/ شيوه: روش، راه و روش/ جانبازان: عاشقاني که در راه معشوق جان خود را فدا مي کند/ از بر: از پيش، از سوي، از نزد/ دلبر عيّار: معشوق زيرک و زرنگ"
      },
      {
        "text": "شُکر آن را که تو در عِشرتی ای مرغِ چمن / به اسیرانِ قفس مژدهٔ گل‌زار بیار",
        "explanation": "معنی بیت: اي بلبل، به شکرانه ي آنکه در عيش و شادي هستي و به وصال رسيدي، براي پرندگان در قفس و عاشقان گرفتار در دام عشق، مژده ي باغ و بوستان را بياور.\n\nمحصول بيت ــ خطاب به بلبل مى\u200Cفرمايد: اى بلبل به شكرانه آن كه تو در عشرت و صفايى به مرغان اسير قفس مژده گلزار بيار: به شكرانه حبس نبودنت در قفسى به مرغان اسير قفس مژده فصل بهار و گلزار و گلستان بيار.\n\nمعنی واژگان:شکر آن را: به شکرانه ي آن/ عشرت: معاشرت و شادي و عيش/ مرغ چمن: بلبل/ مژده: بشارت"
      },
      {
        "text": "کامِ جان تلخ شد از صبر که کردم بی‌دوست / عشوه‌ای زان لبِ شیرین شِکربار بیار",
        "explanation": "معنی بیت: کام جانم از صبري که در برابر دوري و جدايي از يار کرد، تلخ شد. از آن لب شيرين و شکرافشان او ناز و عشوه اي برايم بياور.\n\nمحصول بيت ــ به طريق خطاب عام مى\u200Cفرمايد: تلخى صبرى كه در دورى دوست تحمل نمودم به تار و پود وجودم اثر كرد حتى جانم را تلخ كرد. الحاصل تلخى و ناراحتى ناشى از صبر حتى به جانم اثر نموده حال از آن لب شيرين و شكر بار جانان عشوه\u200Cاى بيار كه به جانم لذت بخشد.\n\nمعنی واژگان:کام: دهان/ کام جان: اضافه ي استعاري است/ صبر: ضمن اينکه معني شکيبائي مي دهد نام مادّه اي داروئي است که بسيار تلخ است / عشوه: سخن فريبکارانه، فريب/ شکربار: شکرين، شيرين"
      },
      {
        "text": "روزگاریست که دل چهرهٔ مقصود ندید / ساقیا آن قدحِ آینه‌کردار بیار",
        "explanation": "معنی بیت: سالها سپری شد که دل من روی شاهد مراد را ندیده است ، ای ساقی ، آن ساغر روشن آینه مانند را بر کفم نه تا چهرۀ مقصود را درآن بینم.\n\nمعنی واژگان:روزگاري: مدتي طولاني/ مقصود: معشوق دلخواه/ قدح: جام شراب/ آينه کردار: مانند آيينه/ شايد چهره ي مقصود همان چهره ي ساقي باشد/ قدح آينه کردار همان است که حافظ در جائي ديگر مي گويد: ما در پياله عکس رخ يار ديده ايم…"
      },
      {
        "text": "دلقِ حافظ به چه ارزد؟ به مِی‌اش رنگین کن / وان گَهَش مست و خراب از سَرِ بازار بیار",
        "explanation": "معنی بیت: خرقه حافظ بهایی ندارد ، آن را با شراب آغشته ساز و به حافظ باده بده و پس از آن وی را سرمست و مدهوش از میان بازار بازگردان.\n\nمعنی واژگان:دلق: خرقه ي درويشي/ به چه ارزد: ارزشي ندارد/ وانگه: و سپس/ خراب: مستي که سر از پا نمي شناسد/ از سر: از نقطه ي آغاز، از اوّل/ حافظ در اينجا خود را به عنوان نمونه اي از صوفيان رياکار زمانه عرضه کرده است"
      }
    ]
  },
  {
    "title": "غزل شماره ۲۵۰ حافظ",
    "verses": [
      {
        "text": "روی بِنْمای و وجودِ خودم از یاد بِبَر / خِرمنِ سوختگان را همه گو باد بِبَر",
        "explanation": "معنی بیت: نقاب از چهره برگیر تا هستی و خودی مرا به فراموشی سپاری و بگذار باد فنا خرمن هستی عاشقان سوخته دل را با خود ببرد و نابود سازد.\n\nمعنی واژگان:روي بنما: چهره ات را نشان ده/ وجود: هستي/ خرمن: حاصل عمر/ سوختگان: عاشقاني که از غم عشق سوختن اند/ گو … ببر: نوعي فعل براي سوم شخص است يعني ببرد که ببرد"
      },
      {
        "text": "ما چو دادیم دل و دیده به طوفانِ بلا / گو بیا سیلِ غم و خانه ز بنیاد بِبَر",
        "explanation": "معنی بیت: ما چون چشم و دل به تند باد محنت فرساینده سپردیم ، باکی نیست اگر سیل اندوه روان شود و خانۀ هستی ما را از بن ویران کند\n\nمعنی واژگان:دل و ديده: مظاهر باطن و شاهر هستند/ بنياد: اساس، پايه/ مقصود از خانه، کل وجود و هستي است"
      },
      {
        "text": "زلفِ چون عَنبَرِ خامَش که ببوید؟ هیهات / ای دلِ خامْ طمع، این سخن از یاد بِبَر",
        "explanation": "معنی بیت: میسر شدن این آرزو که عنبرسارای (خالص)گیسوی وی را کسی بو کند ، سخت بعید می نماید ، ای دل بی تجربۀ  آزمند این قصه را فراموش کن.\n\nمعنی واژگان:عنبر خام: عنبر خالص، عنبر مادّه ي خوشبويي است که از بالن دريايي مي گيرند و معمولاً رنگ آن سياه است امّا نوع خاکستري (اشهب) آن بسيار مرغوب تر است/ هيهات: دست نيافتني و دور است/ خام طمع: آن که آرزوهاي دست نيافتني در سر مي پروراند/ سخن: موضوع."
      },
      {
        "text": "سینه گو شعلهٔ آتشکدهٔ فارس بِکُش / دیده گو آبِ رخِ دجلهٔ بغداد بِبَر",
        "explanation": "معنی بیت: به سینه بگو که با آه سوزندۀ خود زبانۀ آتشکدۀ فارس را بکشد و خاموش کند و به چشم بگو که آنقدر گریه کن که سیل سرشک تو آبروی رودخانه دجلة بغداد را بریزد.\n\nمعنی واژگان:گو … بکش: خاموش مي کند/ آتشکده ي فارس: «شيراز قصبه ي پارس است … و اندر وي آتشکده ي است کي آن را بزرگ دارند» (حدودالعالم ص ۱۳۱)/ آب رخ: آبرو/ دجله: نام رودي است در عراق"
      },
      {
        "text": "دولتِ پیرِ مغان باد که باقی سهل است / دیگری گو برو و نامِ من از یاد بِبَر",
        "explanation": "معنی بیت: بخت و اقبال پیر میکدۀ معرفت پاینده باد که نبودن دیگر چیزها دشوار نیست ؛ بگذار دیگران بروند و نام مرا به فراموشی بسپارند.\n\nمعنی واژگان:دولت: (در اينجا) نظر مساعد و توجّه مخصوص/ پير مغان: مرشد و مراد حافظ/ سهل: خوار و بي اهميّت/ گو برو و نام من از ياد ببر: برود که برود و نام مرا از ياد ببرد که ببرد، چندان اهميّتي ندارد"
      },
      {
        "text": "سعی نابرده در این راه به جایی نرسی / مزد اگر می‌طلبی طاعتِ استاد بِبَر",
        "explanation": "معنی بیت: اگر در راه معرفت نکوشی ، به مقامی نمی رسی. اگر اجرت و پاداش میخواهی ، از فرمان استاد باید پیروی کنی.\n\nمعنی واژگان:سعي: کوشش/ سعي بردن: کوشش کردن/ طاعت بردن: اطاعت کردن"
      },
      {
        "text": "روزِ مرگم نفسی وعدهٔ دیدار بده / وان گَهَم تا به لَحَد فارغ و آزاد بِبَر",
        "explanation": "معنی بیت: روز مردنم یک دم نوید ملاقات بده و آنگاه من با وعدۀ وصال تو هول مرگ را فراموش می کنم و آسوده دل و از بند تعلق رسته مرا به نهانگاه گور توانی برد.\n\nمعنی واژگان:نفسي: لحظه اي/ وانگهم: و سپس مرا/ لحد: جاي قرار دادن مرده در قبر/ فارغ: آسوده"
      },
      {
        "text": "دوش می‌گفت به مژگانِ درازت بِکُشم / یا رب از خاطرش اندیشهٔ بیداد بِبَر",
        "explanation": "معنی بیت: ديشب مي گفت که با مژگان دراز خود تو را مي کشم. اي خدا از دلش اين انديشه ي ستم کردن را بيرون کن.\n\nمحصول بيت ــ جانان ديشب مى\u200Cگفت: تو را با مژگان سياهم مى\u200Cكشم. خواجه مى\u200Cفرمايد : خدايا فكر ستم كردن را از خاطرش ببر شايد كه از گفته\u200Cاش منصرف شود. زيرا باشد كه روى سخن\u200Cاش بايستد و با مژگان سياه\u200Cاش هلاكم نمايد.\n\nمعنی واژگان:دوش: ديشب/ خاطر: دل، فکر، مغز/ بيداد: ظلم"
      },
      {
        "text": "حافظ اندیشه کن از نازکیِ خاطرِ یار / برو از دَرگَهَش این ناله و فریاد بِبَر",
        "explanation": "معنی بیت: اي حافظ، از لطافت دل معشوق بترس. از درگاه او برو و ناله و فرياد را هم با خود ببر تا مبادا خاطرش آزرده گردد.\n\nمن چه گويم، که تو را نازکيِ طبعِ لطيف\n\nتا به حدّي است که آهسته دعا نتوان کرد\n\nمعنی واژگان:انديشه کن: بترس، نگران باش/ نازکي: لطافت و ظرافت/ خاطر: دل، احساسات."
      }
    ]
  },
  {
    "title": "غزل شماره ۲۵۱ حافظ",
    "verses": [
      {
        "text": "شبِ وصل است و طی شد نامهٔ هَجر / «سلامٌ فیهِ حَتّی مَطْلَعِ الفَجْر»",
        "explanation": "معنی بیت: شب وصال است و نامۀ جدائی در نوردیده شد، این شب هنگام سلامت و بی گزندی است تا سپیده دم(چه وقت وصال یارست)؛ مصراع دوم آیۀ ۵ سورۀ قدر(۹۷) است و در قرآن هی به جای فیه آمده است که باید مصراع را اصلاح کرد به این صورت:\n\nسلام هی حتی مطلع الفجر\n\nمعنی واژگان:وصل: رسيدن به معشوق/ طي شدن: در هم پيچيده شد، نوعي کنار گذاشته شدن، مچاله شدن/ نامۀ هجر: دفتر و طومار هجران و جدائی/سلام: سلامت و (سعادت)/ فيه: در آن/ حتّي: تا/مطلع: طلوع/ الفجر: سپيده دم، صبح"
      },
      {
        "text": "دلا در عاشقی ثابت‌قدم باش / که در این رَه نباشد کار بی‌اجر",
        "explanation": "معنی بیت: ای دل، در مهرورزی پای استوار بدار که در راه عاشقی به شرط ثبات قدم فداکاری های تو بی مزد نمی ماند.\n\nمعنی واژگان:دلا: اي عزيز من، اي خواننده ي اشعار من/ ثابت قدم: پايدار/ اجر: مزد"
      },
      {
        "text": "من از رندی نخواهم کرد توبه / و لو آذَیتَنی بِالهَجرِ و الحَجر",
        "explanation": "معنی بیت: من از قلندری و وارستگی بازگشت نخواهم کرد، اگر چه مرا به دوری و منع از دیدار خود آزار رسانی.\n\nمعنی واژگان:رندي: ظاهر بد و باطن نيک داشتن و از هر لحظه براي رسيدن به حق استفاده کردن/ ولو: اگرچه/ آذيتني: مرا بيازاري/ بالهجر: با دوري خود/ الحجر: ممانعت از عشق، منع کردن/ اين بيت ملمّع است يعني بيت به دو زبان فارسي و عربي است"
      },
      {
        "text": "برآی ای صبحِ روشن‌دل خدا را / که بس تاریک می‌بینم شبِ هَجر",
        "explanation": "معنی بیت: ای بامداد وصال برای رضای خدا طلوع کن که شب جدائی را سخت تیره و تار می بینم.\n\nمعنی واژگان:براي: طلوع کن/ صبح: سپيده دم، پيش از طلوع خورشيد، و از اين جهت است که صفت روشن دل را براي صبح مي آورد/ خدا را: براي خدا/ بس: بسيار"
      },
      {
        "text": "دلم رفت و ندیدم رویِ دل‌دار / فَغان از این تَطاول، آه از این زَجر",
        "explanation": "معنی بیت: عاشق و شيدا شدم، امّا روي معشوق را نديدم. فرياد از اين ستم و آه از اين زجري که بر من روامي دارد.\n\nمحصول بيت ــ دل به جانان دادم اما رويش را نديدم آه از اين ظلم و تعدى و آه از اين زجر و منع.\n\nمعنی واژگان:دلدار: معشوق، کسي که دل عاشق دلداده را برده است/ فغان: ناله و فرياد/ تطاول: درازدستي، ظلم و ستم/ آه: افسوس و دريغ/ زجر: راندن، ممانعت، منع، دور کردن"
      },
      {
        "text": "وفا خواهی، جفاکَش باش حافظ / فَاِنَّ الرِبْحَ و الْخُسرانَ فِی التَّجْر",
        "explanation": "معنی بیت: ای حافظ،اگر وفا می جوئی،بلا کش باش،چه سود و زیان در تجارت هر دو تواند بود؛ مقصود آنکه رسیدن به وصال مطلوب بی تحمل دشواری و محنت میسر نیست.\n\nمعنی واژگان:جفاکش: تحمّل کننده ي ظلم و ستم/ فَاِنّ: به راستي که/ الرّبح: سود/ الخسران: زيان/ في: در/ التّجر: تجارت، بازرگاني"
      }
    ]
  },
  {
    "title": "غزل شماره ۲۵۲ حافظ",
    "verses": [
      {
        "text": "گر بُوَد عمر، به میخانه رَسَم بارِ دِگَر / بجز از خدمتِ رندان نکنم کارِ دِگَر",
        "explanation": "معنی بیت: اگر عمري باشد، دوباره به ميکده مي روم و در آنجا به جز خدمت رندان، کار ديگري نمي کنم.\n\nمحصول بيت ــ اگر عمرم وفا كند و يك\u200Cبار ديگر به ميخانه برسم غير از خدمت رندان كار ديگر نخواهم كرد: كارم منحصر خدمت كردن به رندان خواهد شد.\n\nمعنی واژگان:رندان: کساني که ظاهري بد و باطني نيک دارند و از لحظه هاي عمر براي رسيدن به حق استفاده مي کنند"
      },
      {
        "text": "خُرَّم آن روز که با دیدهٔ گریان بِرَوَم / تا زنم آب درِ میکده یک بارِ دگر",
        "explanation": "معنی بیت: خوشا روزی که با چشم اشک بار روانه شوم تا بار دیگر با سرشک خود بر در میخانه آبی بیفشانم.\n\nمعنی واژگان:خرّم: چه خوش است/ آب زدن: آب پاشيدن و تر و با طراوت کردن"
      },
      {
        "text": "معرفت نیست در این قوم خدا را سَبَبی / تا بَرَم گوهرِ خود را به خریدارِ دگر",
        "explanation": "معنی بیت: درین گروه شناخت و دریافتی نیست،برای رضای خدا اسبابی فراهم کنید تا گوهر هنر خود را بر قوم دیگر که خریدار و قدر شناس باشند، عرضه کنم.\n\nمعنی واژگان:معرفت: شناخت/ خدا را: براي خدا (يا، خدايا، غالباً ترکيب خدا را در ديوان حافظ بجاي خدايا استعمال مي شود که يکي از آنها همين جاست)/سبب: وسيله، راه چاره/ خدا را سببی :برای رضای خدا اسبابی فراهم آورید ، در اینجا باید فعل «فراهم آورید» را در تقدیر گرفت/گوهر: جواهر، در اينجا نتيجه ي طبع و قريحه."
      },
      {
        "text": "یار اگر رفت و حقِ صحبتِ دیرین نشناخت / حاشَ لِلَّه که رَوَم من ز پِیِ یارِ دگر",
        "explanation": "معنی بیت: اگر دوست از ما جدا شد و حق هم نشینی دیرینه را نادیده گرفت،دور باد از من که من دل به یاری دیگر بندم و پیمان شکنم یعنی هرگز بی\u00ADوفائی و پیمان شکنی نخواهم کرد؛ به رعایت وزن الف لله. به صورت فتحه تلفظ می شود.\n\nمعنی واژگان:صحبت: همنشيني/ ديرين: قديمي، سابقه دار/ حاش لله: غيرممکن است، امکان ندارد دور باد از من و پناه بر خدا،در مورد تحذیر و انکار و سوگند بر انجام ندادن کاری گویند از لحاظ دستوری و معنی مانند حاشا است نیز نگاه کنید به غزل ۷۸ بیت۳"
      },
      {
        "text": "گر مساعد شَوَدَم دایرهٔ چرخِ کبود / هم به دست آورمش باز به پرگارِ دگر",
        "explanation": "معنی بیت: اگر دایرۀ فلک نیلفام با من ساز گار شود،با جولان و حرکت پرگاروار بار دیگر به یار خواهم رسید؛ مرحوم قزوینی در حاشیۀ صفحۀ ۳۰۹ دیوان حافظ مصحح خود نوشته اند که حافظ «پرگار» را شاید به معنی مکر و حیله و تدبیر و افسون و نحو ذلک استعمال کرده است،در این صورت معنی مصراع چنین تواند بود: به حیله و تدبیر دیگر بار به وصال یار میرسم،نیز نگاه کنید به مقطع غزل۴۴۴\n\nچو نقطه گفتمش اندر میان دایره آی\n\nبه خنده گفت که ای حافظ این چه پرگاری؟\n\nمعنی واژگان:مساعد: هماهنگ کننده، کمک کننده/ دايره ي چرخ کبود: گردش آسمان نيلگون/ پرگار: حيله و تدبير"
      },
      {
        "text": "عافیت می‌طلبد خاطرم ار بگذارند / غمزهٔ شوخَش و آن طرهٔ طَرّارِ دگر",
        "explanation": "معنی بیت: اگر ناز و کرشمۀ گستاخ وی و آن گیسوی دل ربا مرا رها کنند،دل من خواستار ایمنی و آسودگی است.\n\nمعنی واژگان:عافيت: سلامت باطني و معنوي/ خاطر: دل، روح، نفس/غمزه: کرشمه و ناز/ شوخ: دلربا و گستاخ/ طرّه: قسمتي از گيسو که بر روي پيشاني ريخته شده است و بنا به ذکر جزء و اراده ي کل به معني گيسو است/ طرّار: دزد (دلها) /طرۀ طرار دگر: آن گیسوی رهزن دل یا دلربا."
      },
      {
        "text": "راز سربستهٔ ما بین که به دستان گفتند / هر زمان با دف و نی بر سرِ بازارِ دگر",
        "explanation": "معنی بیت: ببين که چگونه هر زمان راز پنهان ما را با فريب و نيرنگ، همراه با نواي دف و ني همه جا پراکنده و فاش ساختند.\n\nدوستان، در پرده مي گويم سخن\n\nگفته خواهد شد به دستان نيز هم\n\nمحصول بيت ــ راز مخفى ما را هر آن به صورت قصه و حكايت همراه دف و نى بر سر هر بازار گفتند: سر مكتوم ما را هر زمان گويندگان و نوازندگان با دف و نى بر سر بازار آشكار نموده و فاش ساختند. خلاصه مطلب راز عشق مخفى نمى\u200Cماند.\n\nمعنی واژگان:راز سربسته: سرّ پنهان (عشق)/ دستان: سرود و نغمه/ دف: دايره ي زنگي (نوعي ساز است) /بازار دگر: بازارهاي مختلف و متعدّد"
      },
      {
        "text": "هر دم از درد بنالم که فلک هر ساعت / کُنَدَم قصدِ دلِ ریش به آزارِ دگر",
        "explanation": "معنی بیت: هر لحظه از درد عشق و طلب مي نالم، زيرا گردش روزگار هر ساعت قصد آن دارد تا دل مجروح مرا بيازارد.\n\nمحصول بيت ــ هر دم و ساعت از درد و بلاد مى\u200Cنالم. زيرا فلك هر ساعت دل ريش مرا آزار مى\u200Cدهد و هر آن به نوعى رنجم مى\u200Cدهد، خلاصه اين كه دل مجروح مرا هر دم به يك نحو ديگر اذيت مى\u200Cكند.\n\nمعنی واژگان:هردم: هر لحظه/ کندم قصد: مرا هدف قرار مي دهد/ دل ريش: دل مجروح/ آزار: رنج و الم، اذيّت"
      },
      {
        "text": "بازگویم نه در این واقعه حافظ تنهاست / غرقه گشتند در این بادیه بسیارِ دگر",
        "explanation": "معنی بیت: باز می گویم که حافظ در این حادثۀ سخت تنها نیست و در بیابان بی\u00ADزینهار عشق گروه بی شماری دیگر نیز جان سپردند.\n\nمعنی واژگان:واقعه: حادثه ي دردآور و غم انگيز/ غرقه گشتند: (در اينجا) سرگشته و نابود شدند/ باديه: صحراي پرآفت و مخافت عشق"
      }
    ]
  },
  {
    "title": "غزل شماره ۲۵۳ حافظ",
    "verses": [
      {
        "text": "ای خُرَّم از فروغِ رُخَت لاله زارِ عمر / بازآ که ریخت بی گُلِ رویت بهارِ عمر",
        "explanation": "معنی بیت: ای آنکه از پرتو چهرۀ تو لاله زار زندگی سبز و خرم گشته است ، باز گرد که جدا از گل رخسار تو شکوفۀ زندگانی من پژمرد و برگ و بارش فرو ریخت و پراکنده شد.\n\nمعنی واژگان:خرّم: شاداب و با طراوت/ فروغ: نور، جلوه/ لاله زار عمر: لاله زار زندگی / بهارعمر:شکوفۀ نهال زندگانی/ بهار: شکوفه."
      },
      {
        "text": "از دیده گر سرشک چو باران چِکَد رواست / کاندر غمت چو برق بِشُد روزگارِ عمر",
        "explanation": "معنی بیت: اگر از ديده ام چون باران، سيل اشک روان شود، شايسته است؛ زيرا جواني ام در غم دوري تو به سرعت برق گذشت و سپري شد.\n\nمحصول بيت ــ به جاست اگر اشك چشمم چون باران بريزد: اگر بگريم و اشك چون باران بريزم رواست. زيرا در غمت زمان عمرم چوى برق به سرعت گذشت پس اگر بگريم و اشك بريزم وجهى دارد.\n\nمعنی واژگان:سرشک: اشک خونين/ بشد: برفت/ برق: آذرخش، برقي که در اثر برخورد ابرهاي آسمان بوجود مي آيد و زمان درخشش آن بسيار کوتاه است/ روزگار: ايّام"
      },
      {
        "text": "این یک دو دَم که مهلتِ دیدار ممکن است / دریاب کارِ ما که نه پیداست کارِ عمر",
        "explanation": "معنی بیت: این چند نفس که فرصت ملاقات میسر است ، دل ما را بجوی و به کار ما عنایتی کن که پایان کار زندگانی معلوم نیست.\n\nمعنی واژگان:اين يک دو دم: اين مهلت اندکي که از عمر باقي است/ ديدار: ملاقات/ درياب کار ما: به کار عشق ما توجّهي کن"
      },
      {
        "text": "تا کی مِی صَبوح و شِکرخوابِ بامداد / هشیار گَرد، هان که گذشت اختیارِ عمر",
        "explanation": "معنی بیت: تا چند به نوشیدن می بامدادی و خواب شیرین صبحگاهی می پردازی ، زنهار به هوش باش که بخش برگزیدۀ زندگانی که ایام جوانی است سپری شد .\n\nمعنی واژگان:مي صبوح: شراب صبحگاهي، شراب کمي که به جهت خمارشکن شرابهاي شبانگاهي مي نوشيده اند/ شکرخواب: خواب شيرين/ هشيار کرد: متنبّه و بيدار شو/ هان: از اصوات است به معني «با تو هستم»/ گذشت اختيار عمر: ديگر آن قدر از عمر باقي نمانده است که هر بخشي از عمر را به کاري اختصاص دهي"
      },
      {
        "text": "دی در گذار بود و نظر سویِ ما نکرد / بیچاره دل که هیچ ندید از گذارِ عمر",
        "explanation": "معنی بیت: دیروز یار از بر ما گذشت و رفت و التفاتی نکرد ، حال دل بیچارۀ مرا بنگر که از گذشت زندگانی هیچ آسایش و خوشی ندید .\n\nمعنی واژگان:دي: ديروز/ در گذار بود: عبور مي کرد، مي گذشت."
      },
      {
        "text": "اندیشه از محیطِ فنا نیست هر که را / بر نقطهٔ دهانِ تو باشد مدارِ عمر",
        "explanation": "معنی بیت: هرکس مدارو خط  سیر زندگانی خود را بر نقطۀ دهان تو نهد و پرگار عمرش بر گرد این مرکز گردش کند (به کنایه یعنی از دهان تو به کام دل بوسه گیرد )، هرگز از دریای پهناور نیستی و عدم بیمی نخواهد داشت .\n\nمعنی واژگان:انديشه: ترس/ محيط فنا: اقيانوس نيستي/ را (در هر که را): علامت اضافه (مدار عمر هرکس)/ مدار: گردش، پايه ي پرگار، شاخه اي از پرگار که غير متحرّک است"
      },
      {
        "text": "در هر طرف ز خیلِ حوادث کمین‌گهیست / زان رو عِنان‌گسسته دَوانَد سوارِ عمر",
        "explanation": "معنی بیت: انبوه رویدادهای ناگوار در هر کران برای گرفتن جان آدمیزاد پنهان شده اند ، از این روست که توسن عمر افسار گسیخته و شتابان میراند تا حوادث بر او دست نیابند .\n\nمعنی واژگان:خيل حوادث: سپاه رُخ دادهاي ناخوشايند/ کمين گه: مرصاد، جاي کمين کردن/ عنان گسسته: شتابان، تند."
      },
      {
        "text": "بی عمر زنده‌ام من و این بس عجب مدار / روز فِراق را که نَهَد در شمارِ عمر",
        "explanation": "معنی بیت: عمر راستین من که  ایام وصال بود به پایان رسید ، اکنون در فراق چون صورت بی جانی شده ام و از این در شگفت مباش ، چه روز جدایی را از عمر به شمار نتوان آورد .\n\nمعنی واژگان:بس: زياد، بسيار/ عجب مدار: تعجّب مکن/ در شمار: به حساب"
      },
      {
        "text": "حافظ سخن بگوی که بر صفحهٔ جهان / این نقش مانَد از قَلَمَت یادگارِ عمر",
        "explanation": "معنی بیت: اي حافظ، سخن بگوي و شعر بسراي که بر صفحه ي روزگار فقط اين نقش قلم توست که بر جاي مي ماند.\n\nمحصول بيت ــ اى حافظ سخن بگو زيرا در دنيا و روزگار فقط اين اثر يادگار عمر است : شعرى به نظم درآر كه در عالم كائنات از عمرت اثر و نتيجه همين مى\u200Cماند. الحاصل يادگار عمر آن فرزندى است كه زاده قلم است كه تا قيامت نام تو را در خاطرها زنده نگه مى\u200Cدارد و الا باقى احوال هباء منثور است.\n\nمعنی واژگان: نقش: اثر، نشان/ يادگار: يابود، نشانه"
      }
    ]
  },
  {
    "title": "غزل شماره ۲۵۴ حافظ",
    "verses": [
      {
        "text": "دیگر ز شاخِ سروِ سَهی بلبلِ صبور / گلبانگ زد که چشمِ بد از رویِ گُل به دور",
        "explanation": "معنی بیت: باز بلبل شکیبا از فراز شاخۀ سرو راست بالا به آوای بلند میگوید که چشم حسود از دیدار رخسار گل دور باد .\n\nمعنی واژگان:ديگر: دوباره/ سروسهي: سرو بلندبالا/ صبور: شکيبا، بلبلي که در فراق گل شکيبائي ورزيده است/ گلبانگ: صداي بلند/ چشم بد: چشمي که چشم زخم مي زند"
      },
      {
        "text": "ای گُل به شُکرِ آن که تویی پادشاهِ حُسن / با بلبلانِ بی‌دلِ شیدا مَکُن غرور",
        "explanation": "معنی بیت: اي گل سرخ، به شکرانه ي آنکه تو پادشاه جمال و زيبايي هستي، با بلبلان عاشق و بي دل فريب و تکبّر نکن.\n\nمحصول بيت ــ اى گل به شكرانه آن كه پادشاه حسنى: به شكرانه آن كه خداى تعالى تو را زيبا آفريده به بلبلان عاشق شيدا غرور مفروش. يعنى به عشاق غرور و استغنا نشان مده.\n\nمعنی واژگان: بيدل: دلداده/ شيدا: مجنون از عشق/ غرور کردن: تکبّر کردن"
      },
      {
        "text": "از دستِ غیبتِ تو شکایت نمی‌کنم / تا نیست غیبتی نَبُوَد لذّتِ حضور",
        "explanation": "معنی بیت: از غایب بودنت گله نمی کنم ، چه تا کسی غایب نشود ، لطف و خوشی حاضر بودن وی را در نیابد.\n\nمعنی واژگان:از دست: به جهت/ غيبت: نبودن، فراق/ حضور: دمسازي و همدمي"
      },
      {
        "text": "گر دیگران به عیش و طَرَب خُرَّمَند و شاد / ما را غمِ نگار بُوَد مایهٔ سُرور",
        "explanation": "معنی بیت: اگر ديگران با عيش و عشرت شاد و خرّم اند، براي ما غم عشق معشوق سبب سرور و شادي است.\n\nمحصول بيت ــ اگر اغيار با عيش و طرب شادمان و خوشحال\u200Cاند. سرمايه سرور و حبور ما هم غم نگار است.\n\nمعنی واژگان:عيش: با شادي و نشاط به سر بردن/ طرب: شادي، نشستن در مجالس سماع و طرب انگيز/ نگار: نقش ،معشوق/ سرور: شادي"
      },
      {
        "text": "زاهد اگر به حور و قصور است امیدوار / ما را شرابخانه قصور است و یار حور",
        "explanation": "معنی بیت: اگر زاهد رياکار به حوريان و کاخ هاي بهشتي دل خوش کرده و اميدوار است، ولي قصر ما ميکده و حور ما معشوق زيباروي است.\n\nمحصول بيت ــ زاهد اگر به دختران حورى و كوشكهاى جنت اميدوار است. براى ما هم ميخانه به منزله قصرها و يار، حور است. مراد اين است: جنت نسيه و متعلقاتش از آن او باشد و اين چيزهاى نقد و حاضر مال ما.\n\nمعنی واژگان:حور: در عربي جمع حورا و در فارسي به عنوان مفرد و به معني زن زيباي بهشتي است/ قصور: جمع قصر است به معني کاخهاي بهشتي /شرابخانه : میکده."
      },
      {
        "text": "مِی خور به بانگِ چنگ و مخور غصه ور کسی / گوید تو را که باده مخور گو هُوَالْغَفُور",
        "explanation": "معنی بیت: همراه با آواز چنگ شراب بنوش و غم مخور. اگر کسي به تو بگويد که باده مخور، بگو خدا بخشنده است.\n\nمحصول بيت ــ با آواز سازباده به خور و اگر كسى از شراب خوردن منعت نمايد و بگويدت شراب مخور كه شرعآ نهى شده است. در جواب چنين گوينده بگو: از آن\u200Cجا كه خداوند غفور و غفار است من باده مى\u200Cخورم زيرا غفران در مقابل عصيان است و تا عصيان نباشد غفران ظاهر نمى\u200Cشود.\n\nمعنی واژگان:چنگ: نام سازي است زهي و پر سروصدا/ باده: شراب/ هوالغفور: خداوند آمرزنده و بخشنده و عفو کننده است."
      },
      {
        "text": "حافظ شکایت از غمِ هجران چه می‌کنی؟ / در هِجر وصل باشد و در ظلمت است نور",
        "explanation": "معنی بیت: ای حافظ ، گله از اندوه جدائی مکن ، چه در هجران امید وصال  و در تاریکی شب فروغ روز است.\n\nمعنی واژگان:هجر: دوري از معشوق/ وصل: رسيدن به معشوق، وصال/ ظلمت: تاريکي"
      }
    ]
  },
  {
    "title": "غزل شماره ۲۵۵ حافظ",
    "verses": [
      {
        "text": "یوسفِ گم گشته بازآید به کنعان، غم مخور / کلبهٔ احزان شَوَد روزی گلستان، غم مخور",
        "explanation": "معنی بیت: یوسف گم شده به وطن خودکنعان باز می گردد غمین مباش،خانۀ غم روزی به گلزارشادی بدل میشود اندوه مبر؛ در این بیت اشارت دارد به سرگذشت حضرت یوسف و رشک برادران بروی و افکندنش درچاه و کورشدن یعقوب پدر یوسف در فراق فرزند پس ازآن به عزیزی مصررسیدن یوسف و باز بینا شدن پدر به بوی پیراهن یوسف و بازآمدن یوسف به کنعان و پایان غم های پدر؛ برای هرکس که به فراق عزیزی مبتلا باشد این بیت را برای تسلی دادن میخوانند.\n\nمعنی واژگان:يوسف: عليه السّلام فرزند يعقوب عليه السّلام يکي از انبياي بني اسرائيل که به زيبايي معروف است و سالها به جهت معاندت و حسادت برادران خود از وطن خويش و پدر خود دور افتاد ولي عاقبت در حالي که عزيز مصر شده بود به پدر و برادران خويش رسيد/ کنعان: نام وطن يوسف و پدر و برادران او/گم گشته:گم شده/ کنعان: سرزمینی را گویند که زادگان کنعان(نام پسر چهارمین حام بن نوح)درآن وطن داشتند، میان لبنان و دشت سوریه و دشت عرب و دریای متوسط(دریای مغرب، مدیترانه)واقع است،نگاه کنیدبه صفحۀ ۷۴۰ قاموس کتاب مقدس؛ ترجمه و تألیف هاکس آمریکائی/ کلبه ي احزان: اطاقي که حضرت يعقوب عليه السّلام پس از گم شدن فرزند خود يوسف عليه السّلام در آن مي رفت و تنها مي ماند و به گريستن و غم خوردن از فراق يوسف مي پرداخت"
      },
      {
        "text": "ای دل غمدیده، حالت بِه شود، دل بَد مکن / وین سرِ شوریده باز آید به سامان غم مخور",
        "explanation": "معنی بیت: ای دل اندوهگین، حال تو نکو خواهدشد، نگران مباش، این سرآشفته و نا بسامان دوباره آرامش و سامان یابد، غصه مخور.\n\nمعنی واژگان:غمديده: ماتم زده/ دل بد مکن: مترس، بد به دل خودت راه مده/ شوريده: پريشان/ به سامان باز آمدن: مرتب شدن و از پريشاني به در آمدن، سامان پذيرفتن."
      },
      {
        "text": "گر بهارِ عمر باشد باز بر تختِ چمن / چتر گل در سر کَشی، ای مرغِ خوشخوان غم مخور",
        "explanation": "معنی بیت: ای بلبل خوش نوا، اگرفرصتی از عمر باقی بماند و بهارزندگانی بازآید، براورنگ گلزار از چتر گل سایبانی برسر خواهی داشت، پس غمین مباش.\n\nمعنی واژگان:بهار عمر: دوران شکفتگي عمر/ باز: دوباره/ تخت چمن: اورنگ گلزار، چترگل: سایبان گل"
      },
      {
        "text": "دورِ گردون گر دو روزی بر مرادِ ما نرفت / دائماً یکسان نباشد حالِ دوران غم مخور",
        "explanation": "معنی بیت: غم مخور که اگر گردش روزگار چند روزي بر وفق مراد و آرزوي ما نبود، پيوسته به يک حال و روز هم نخواهد ماند.\n\nمحصول بيت ــ دور گردون اگر يك دو روزى بر وفق مراد ما نگشت يا با ما نساخت غم مخور كه دوران هميشه به يك حال نمى\u200Cماند البته مى\u200Cرسد روزى كه مطابق دلخواه ما بچرخد. الحاصل وضع دنيا هميشه عوض مى\u200Cشود گاهى چنان و زمانى چنين است.\n\nمعنی واژگان:دور: گردش/ گردون: فلک، آسمان/ دو روزي: مدّت کمي/ مراد: آرزو، هدف/ نرفت:روان نگشت و جریان نیافت/دوران: زمانه."
      },
      {
        "text": "هان مَشو نومید چون واقِف نِه‌ای از سِرِّ غیب / باشد اندر پرده بازی‌هایِ پنهان غم مخور",
        "explanation": "معنی بیت: زنهار مأیوس مباش، چه از راز پنهان که همانا لطف نهانی خداوند باشد،آگاه نیستی و به یقین بدان که از پس پردۀ غیب نقش ها پدیدار خواهدآمد، پس اندوه مبر.\n\nمعنی واژگان:هان: از اصوات است به معني آگاه باش و مواظب باش/ واقف: آگاه/ سرّ غيب: راز عالم غيب، رازهايي که از دل و ديده ي ما پنهان است."
      },
      {
        "text": "ای دل اَر سیلِ فنا بنیادِ هستی بَرکَنَد / چون تو را نوح است کشتیبان، ز طوفان غم مخور",
        "explanation": "معنی بیت: اگر به آرزوی رسیدن به کعبه در بادیه راه می سپری، اگرخار مغیلان بارها درپای تو بخلد، غمگین مباش که دیدار خانۀ خدا به کشیدن این رنج ها می ارزد.\n\nمعنی واژگان:اي دل: عزيز من!/ سیل فنا:سیل نیستی/ بنیادهستی: اساس سرای وجود/ تورا…کشتی بان:کشتی بان تو، نوح: عليه السّلام يکي از پيامبران است که در دوران او طوفاني بس عظيم سراسر جهان را فراگرفته است و تنها کساني نجات پيدا کرده اند که در کشتي نوح بوده اند"
      },
      {
        "text": "در بیابان گر به شوقِ کعبه خواهی زد قدم / سرزنش‌ها گر کُنَد خارِ مُغیلان غم مخور",
        "explanation": "معنی بیت: اگر به آرزوی رسیدن به کعبه در بادیه راه می سپری، اگرخار مغیلان بارها درپای تو بخلد، غمگین مباش که دیدار خانۀ خدا به کشیدن این رنج ها می ارزد.\n\nمعنی واژگان:بيابان: مقصود باديه ي خشک و خطرناک منتهي به خانه ي خداست/ سرزنش: فرو رفتن خار در پا/ مغيلان: مخفّف امّ غيلان نام درختي خاردار است که شبيه درخت اقاقياست ولي خارهاي آن سخت و خطرآفرين است/ در صحرای عربستان، نیز نگاه کنید به غزل۵۲ بیت(۷)."
      },
      {
        "text": "گرچه منزل بس خطرناک است و مقصد بس بعید / هیچ راهی نیست کآن را نیست پایان، غم مخور",
        "explanation": "معنی بیت: غم مخور اگر منزل گاه کاروان خطرناک است و مقصد بسيار دور؛ ولي اين را بدان که هيچ راهي نيست که پاياني نداشته باشد؛ يعني خطرها پايان مي يابد و به آرزوهايت خواهي رسيد.\n\nمحصول بيت ــ اگر چه منزل جانان بسيار ترسناك و مقصدمان ناپيداست. اما هيچ راهى نيست كه پايان نداشته باشد. يعنى هر چيزى نهايت دارد پس غم مخور جفا كه به نهايت رسيد البته وفا دست مى\u200Cدهد زيرا كسى كه به جفا صبر كند به وفا مى\u200Cرسد يعنى نسبت به او وفادار مى\u200Cشوند.\n\nمعنی واژگان:منزل: محلّ نزول، منزلهاي ميان راه (که گاهي راهزنان به آنها حمله مي کردند.)/ بعيد: دور"
      },
      {
        "text": "حال ما در فُرقت جانان و اِبرامِ رقیب / جمله می‌داند خدایِ حالْ‌گردان غم مخور",
        "explanation": "معنی بیت: خداوندی که محول احوال و دگرگون سازنده و مقلب اموراست، حال ما را در جدائی دوست و ملال افزائی رقیب نیک می داند،پس غمین مباش.\n\nمعنی واژگان:فرقت: دوري، فراق/ جانان: معشوق/ ابرام: لجاجت، اصرار، دردسر دادن/ رقيب: مراقب و محافظ معشوق، نگهبان يار/ جمله: همه/ حال گردان: محوّل الاحوال، تغيير دهنده ي وضعها و حالتها"
      },
      {
        "text": "حافظا در کُنجِ فقر و خلوتِ شب‌هایِ تار / تا بُوَد وِردَت دعا و درس قرآن غم مخور",
        "explanation": "معنی بیت: ای حافظ، در زاویۀ درویشی و تنهائی شب های تاریک تا ذکر تو دعا و خواندن قرآن کریم باشد، جای اندوه و نگرانی نیست.\n\nمعنی واژگان:کنج: گوشه ي عزلت/ خلوت: تنهايي/ ورد: ذکر، دعايي که مي خوانند و تکرار مي کنند/ درس: موضوع يادگرفتني است، فهم"
      }
    ]
  },
  {
    "title": "غزل شماره ۲۵۶ حافظ",
    "verses": [
      {
        "text": "نصیحتی کُنَمَت بشنو و بهانه مَگیر / هر آنچه ناصِحِ مُشْفِق بگویَدَت بپذیر",
        "explanation": "معنی بیت: خوشی زندگانی دو جهانی نزد عاشقان حق بیک جو ارزد و وزنی ندارد، چه این دو نعیم کالائی ناچیز و اندکست، ولی آن عطیه یعنی عشق الهی دهشی گرانقدر و ارزنده است.\n\nمعنی واژگان:بهانه مگير: عذر مياور/ ناصح: پنددهنده/ مشفق: مهربان."
      },
      {
        "text": "ز وصلِ رویِ جوانان تَمَتُّعی بردار / که در کمینگهِ عمر است مَکرِ عالَمِ پیر",
        "explanation": "معنی بیت: از وصال روي جوانان زيبا بهره اي بگير، زيرا مکر و حيله اين دنياي پير و فرسوده پيوسته در کمين عمر توست تا آن را غارت کند.\n\nمحصول بيت ــ از وصال روى جوانان فايده\u200Cاى برگير: از وصال دلبرها لذت ببر زيرا كه مكر عالم پير در كمينگاه عمرست. مراد اين است كه اين چرخ غدار و اين عالم مكار پيوسته قصد هلاك تو را دارد و در كمين عمر توست چنان كه هر روز و هر ساعت چندين نفر را هلاك مى\u200Cنمايد، با اين وصف پيش از مرگت از معاشرت جوانان لذت ببر.\n\nمعنی واژگان:وصل: رسيدن به معشوق، وصال/ تمتّع: بهره مندي/ کمين گه: مخفف کمين گاه، جايي که دشمن براي حمله آماده شده است."
      },
      {
        "text": "نَعیم هر دو جهان پیش عاشقان به جوی / که این متاعِ قلیل است و آن عَطایِ کثیر",
        "explanation": "معنی بیت: نعمت ها و خوشي هاي اين جهان که متاع قليل است و آن جهان که متاع کثير است در مقابل عشق عاشقان به اندازه ي يک جو نمي ارزد.\n\nمحصول بيت ــ در نزد عاشقان ارزش نعمت هر دو جهان به اندازه يك جو است زيرا نعمت دو دنيا پيش عشق متاع بسيار كوچك و ناچيز است. حتى يك جو گران\u200Cبهاتر از آن است. مراد اين است: عشاق يك جو محبت جانان را با نعمت دو جهان عوض نمى\u200Cكنند.\n\nمعنی واژگان:نعيم: نعمت: وسيله ي خوشگذراني/ متاع: کالا، جنس/ قليل: کم، مختصر/ عطا: بخشش، عطيّه/ کثير: زياد"
      },
      {
        "text": "معاشری خوش و رودی بساز می‌خواهم / که دردِ خویش بگویم به نالهٔ بَم و زیر",
        "explanation": "معنی بیت: همنشینی دلپذیر و رودی خوش  آهنگ و نوا میخواهم تا اندوه درون را با نغمة زیر و بم بیان کنم.\n\nمعنی واژگان:معاشر: همنشين/ خوش: دلپذير/ رود: سازي است که به آن بربط يا عود مي گويند/ بساز: آماده، کوک شده/ بم و زير: لغتاً به معني صداي کلفت و نازک است امّا در اينجا به معني دو رشته ي تار نازک و قطور بربط است."
      },
      {
        "text": "بر آن سَرَم که نَنوشَم مِی و گُنَه نکنم / اگر موافقِ تدبیرِ من شَوَد تقدیر",
        "explanation": "معنی بیت: قصد دارم که باده نخورم و گناهی مرتکب نشوم، اگر چاره اندیشی من با حکم سرنوشت سازگار افتد، کنایه از این است که می نوشیدن من مقدر بوده است.\n\nمعنی واژگان:بر آن سرم: قصد دارم/ تدبير: فکر و انديشه، نقشه و طرح/ تقدير: سرنوشت"
      },
      {
        "text": "چو قسمتِ ازلی بی‌حضورِ ما کردند / گر اندکی نه به وِفقِ رضاست خرده مگیر",
        "explanation": "معنی بیت: چون در روز ازل نوش و نیش را بی حضور ما قسمت کردند، پس اگر بخش تو چندان بدلخواه نیست، خرده نباید گرفت.\n\nمعنی واژگان:قسمت: سرنوشت، بخت/ ازلي: منسوب به روز ازل، روز آغاز خلق جهان، روز بي آغاز هستي/ به وفق: مطابق/ رضا: خشنودي، ميل، خواسته/ خرده مگير: ايراد مگير"
      },
      {
        "text": "چو لاله در قَدَحم ریز ساقیا مِی و مُشک / که نقشِ خالِ نگارم نمی‌رود ز ضمیر",
        "explanation": "معنی بیت: آنگونه که لاله در ساغر خود می و مشک دارد، تو هم ای ساقی، در جام من بیاد خال مشکین یار باده و مشک سوده بریز که این صورت هیچگاه از آینة دلم محو نمیشود.\n\nمعنی واژگان:قدح: جام شراب/ نگار: معشوق زيبارو/ ضمير: خاطر، دل/ در جام شراب کمي مشک مي ريخته اند که گاهي براي معطّر کردن شراب بوده است و گاهي سب بيهوشي نوشنده ي چنين شرابي مي شده است که در اينجا مي تواند منظور بيهوشي و فراموشي باشد / مير در «نميرود» و «ضمير» خوش آهنگي ايجاد کرده است"
      },
      {
        "text": "بیار ساغرِ دُرِّ خوشاب ای ساقی / حسود گو کَرَمِ آصفی ببین و بمیر",
        "explanation": "معنی بیت: ای ساقی، جام پر از مروارید آبدار و درخشان را که دهش آصف زمان است بیاور و بگذار که حاسد این بخشش گرانمایه را بنگرد و از غصه بمیرد.\n\nمعنی واژگان:ساغر: پياله ي شرب/ درّ خوشاب: مرواريد خوش آب و رنگ/ در اين بيت هم مي تواند اشاره به خود شراب باشد و هم اشاره به جام شراب/ گو … ببين و بمير: ببيند و بميرد/ کرم: بخشش، بزرگواري/ آصفي: منسوب به آصف که در اينجا به معني مطلق وزير است و مقصود وزير زمان است."
      },
      {
        "text": "به عزمِ توبه نهادم قدح ز کف صد بار / ولی کرشمهٔ ساقی نمی‌کُنَد تقصیر",
        "explanation": "معنی بیت: صد بار بقصد بازگشت از میگساری جام باده را از دست فرو نهادم، اما ناز و غمزه ساقی در این میان برای شکستن توبة من کوتاهی نمیکند.\n\nمعنی واژگان:عزم: قصد/ قدح: جام شراب/ صدبار: کنايه از دفعات مکرّر/ کرشمه: ناز و غمزه، به گوشه ي چشم اشاره کردن/ تقصير نمي کند: کوتاه نمي آيد، حق دل بردن را کاملاً ادا مي کند."
      },
      {
        "text": "مِی دوساله و محبوبِ چارده ساله / همین بس است مرا صُحبتِ صَغیر و کَبیر",
        "explanation": "معنی بیت: می کهن دو سال در خم آرمیده و معشوق جوان چهارده ساله مرا از مصاحبت خرد و بزرگ همانا کفایت میکند؛ یا باین معنی باشد که مصاحبت همین صغیر ( می دو ساله) و کبیر (محبوب چارده ساله) برای من کافیست برخی برای این بیت تعبیر عرفانی کرده اند.\n\nمعنی واژگان:مي دوساله: شرابي که کهنگي آن به دو سال برسد/ محبوب چارده ساله: يار و معشوقي که چهارده سالش باشد/ بس: کافي/ صحبت: همنشيني/صغير و کبير: کوچک و بزرگ."
      },
      {
        "text": "دل رمیدهٔ ما را که پیش می‌گیرد؟ / خبر دهید به مجنونِ خسته از زنجیر",
        "explanation": "معنی بیت: به من که مانند مجنون در زنجیر محبت مجروح و گرفتار مانده ام، خبری برسانید که چه کسی میتواند از دل بی قرار و آرام ما نگهداری و پرستاری کند.\n\nمعنی واژگان:دل رميده: دلي که به جهت عشق رميده و سر به بيابان گذاشته است/ پيش مي گيرد: جلو آن را مي گيرد و او را به راه مي آورد/ مجنون: قيس بن بني عامر که از عشق ليلي ديوانه شد/ خسته: مجروح"
      },
      {
        "text": "حدیثِ توبه در این بزمگه مگو حافظ / که ساقیان کمان ابرویَت زَنَند به تیر",
        "explanation": "معنی بیت: به من که مانند مجنون در زنجیر محبت مجروح و گرفتار مانده ام، خبری برسانید که چه کسی میتواند از دل بی قرار و آرام ما نگهداری و پرستاری کند.\n\nمعنی واژگان:حديث: سخن، موضوع/ بزمگه: مجلس بزم"
      }
    ]
  },
  {
    "title": "غزل شماره ۲۵۷ حافظ",
    "verses": [
      {
        "text": "روی بِنْما و مرا گو که ز جان دل برگیر / پیشِ شمع آتشِ پروانه به جان گو درگیر",
        "explanation": "معنی بیت: حجاب از چهره برگیر و بمن فرمان بده که از جان دل برکنم و چشم بپوشم. بگذار در برابر شمع روی تو، ای معشوق، آتش در خرمن پروانة وجود عاشق بیفتد.\n\nمعنی واژگان:روي بنما: چهره ي خود را به ما نشان بده / گو … برگير: برگيرد/ دل برگرفتن: صرف نظر کردن/ پيش: در مقابل/ گو درگير: درگيرد، اثر کند."
      },
      {
        "text": "در لبِ تشنهٔ ما بین و مدار آب دریغ / بر سَرِ کُشتهٔ خویش آی و ز خاکَش برگیر",
        "explanation": "معنی بیت: نگاهی بلب تشنة ما بیفکن و از آب مضایقه مکن. ببالین شهید عشق خود بشتاب و از خاک پست وی را بردار.\n\nمعنی واژگان:در … ببين: به … نگاه کن، به … بنگر/ دريغ مدار: مضايقه مکن/ برگير: بلند کن"
      },
      {
        "text": "تَرکِ درویش مگیر ار نَبُوَد سیم و زَرَش / در غَمَت سیمْ شُمار اشک و رُخَش را زر گیر",
        "explanation": "معنی بیت: عاشق تنگدست را اگر سیم و زر نباشد، رها مکن و بترک او مگوی؛ سرشک پاک وی را در عشق خود سیم و چهرة زرد او را زر بشمار.\n\nمعنی واژگان:ترک … مگير: ترک مکن/ درويش: فقير/ سيم: نقره/ زر: طلا/ شمار: حساب کن/ گير: حساب کن"
      },
      {
        "text": "چنگ بِنْواز و بساز ار نَبُوَد عود چه باک؟ / آتشم عشق و دلم عود و تَنَم مِجمَر گیر",
        "explanation": "معنی بیت: چنگ را بنوا درآور و ترانه ای ساز کن، اگر عود خوشبوی برای بخور در بزم نباشد باکی نیست، عشق سوزان مرا آتش و دل مرا عود و تن مرا عودسوز بشمار؛ در مصراع اول بیت از لفظ عود که هم نام سازی است و هم نام چوب خوشبوئی که بر آتش می نهند تا بزم یا معبد را معطر سازد بایهام معنی دوم را اراده کرده است.\n\nمعنی واژگان:چنگ: نام سازي است زهي/ بنواز: بزن/ بساز: کوک شده، آماده/ عود: نام سازي است که آن را رود يا بربط هم مي گويند/ چه باک: چه اهميّتي دارد/ عود (در مصراع دوم) چوبي است که وقتي آن را در آتش مي ريزند بوي مطبوعي در فضا مي پراکند/ مجمر: آتشدان، منقل."
      },
      {
        "text": "در سَماع آی و ز سر خرقه برانداز و برقص / ور نه با گوشه رو و خرقهٔ ما در سر گیر",
        "explanation": "معنی بیت: بسماع صوفیانه بپرداز و دلق را از سر بیفکن و دست افشانی و پای کوبی کن و اگر مرد این کار نیستی خرقه زهد ریائی ما را در سرکش و بپوش و بکناری بنشین.\n\nمعنی واژگان:سماع: رقص و آواز و پاي کوبي صوفيانه، وجد و حالت/خرقه برانداز: در وقت هيجان خرقه را از سر بيرون بياور/ با گوشه رو: به گوشه اي برو"
      },
      {
        "text": "صوف بَرکَش ز سر و بادهٔ صافی دَرکَش / سیم در باز و به زر سیمبَری در بر گیر",
        "explanation": "معنی بیت: خرقه پشمینه را از سر بدر آر و می صرف بنوش. سیم هزینه کن و با دادن زر سیمتنی در آغوش گیر.\n\nمعنی واژگان:صوف: خرقه ي پشمينه/ برکش: از سر به درآور/ باده ي صافي: شراب صاف شده ي بدون درد/ درکش: بنوش/ سيم: نقره، پول، نقدينه/ درباز: از دست بده، خرج کن/ به زر: با پول، با طلا/ سيم بر: زيباي سيمين تن/ دربرگير: در آغوش بگير."
      },
      {
        "text": "دوست گو یار شو و هر دو جهان دشمن باش / بخت گو پشت مَکُن، رویِ زمین لشکر گیر",
        "explanation": "معنی بیت: بدوست بگو یار شو و اگر هر دو جهان دشمن شوند، باکی نیست؛ ببخت نیکو بگو روی مگردان و اگر سراسر زمین سپاه خصم گیرد، پروائی ندارم.\n\nمعنی واژگان:دوست: معشوق/ يار: دمساز، موافق/ پشت کردن: برگشتن، ضدّ روي آوردن."
      },
      {
        "text": "میل رفتن مَکُن ای دوست دَمی با ما باش / بر لبِ جوی، طرب جوی و به کف ساغر گیر",
        "explanation": "معنی بیت: اي معشوق، لحظه اي در کنار ما باش و قصد رفتن مکن. بر کنار جويبار، عيش و شادي بطلب و جام شراب را در دست بگير.\n\nمحصول بيت ــ اى دوست مرو يك نفس با ما باش و در كنار جوى شادى كن و جام باده به\u200Cدست بگير: الحاصل در كنار چشمه با خوش\u200Cحالى و شادى باده بنوش.\n\nمعنی واژگان:دمي: لحظه اي/ طرب جوي: به شادي بپرداز/ ساغر: جام شراب."
      },
      {
        "text": "رفته گیر از بَرَم و زآتش و آبِ دل و چشم / گونه‌ام زرد و لبم خشک و کنارم تَر گیر",
        "explanation": "معنی بیت: ای دوست، چنین انگار که از کنار من بروی، آنگاه از سوز دل و آب دیده رخ مرا زردفام و لب مرا خشک و دامن مرا آغشتة اشک خواهی دید، در این بیت صنعت لف و نشر مراعات شده است.\n\nمعنی واژگان:گير: فرض کردن/ برم: نزد من، پيش من/ آتش دل: آتش عشق/ آب چشم: اشک/ گونه ها: دو طرف چهره/ کنار: دامن."
      },
      {
        "text": "حافظ آراسته کن بزم و بگو واعظ را / که ببین مجلسم و تَرکِ سَرِ منبر گیر",
        "explanation": "معنی بیت: اي حافظ، مجلس عيش و شادي خود را آراسته و مهيّا کن و به واعظ بگو که محفل عشرتم را ببين و وعظ و منبر ملال آور را رها کن.\n\nمحصول بيت ــ اى حافظ مجلست را مزين كن و به واعظ بگو بزمم را ببين و سر منبر را ترك كن يعنى اگر مجلس عشاق را ببينى ديگر به منبر نمى\u200Cروى و به مردم حكم و حكومت نمى\u200Cكنى. حاصل مطلب كسى كه در مجلس عشاق شركت نمايد و حاضر شود مجلس ديگر را فراموش مى\u200Cكند.\n\nمعنی واژگان:آراسته کن: بياراي، زينت و زيور ده، ترتيب بده/ بزم: مجلس شادي و شرابخواري و عيش و نوش/ منبر: کرسی وعظ."
      }
    ]
  },
  {
    "title": "غزل شماره ۲۵۸ حافظ",
    "verses": [
      {
        "text": "هزار شُکر که دیدم به کامِ خویشت باز / ز رویِ صدق و صفا گشته با دلم دَمساز",
        "explanation": "معنی بیت: هزار بار سپاس میگزارم که ترا بمراد دل خود یافتم که از راستی و پاکدلی با دل من همدم و موافق شده ای.\n\nمعنی واژگان:کام: آرزو/ صدق: راستي/صفا: صاف بودن و بي ريا بودن/ دمساز: يار و همدم"
      },
      {
        "text": "رَوَندگانِ طریقت رَهِ بلا سِپَرَند / رفیقِ عشق چه غم دارد از نَشیب و فراز",
        "explanation": "معنی بیت: رهروان طریق معرفت راه محنت می پیمایند، آری آنکه با عشق همراه و یار گشت از دشواری و ناهمواری راه بیمی بخود راه ندهد.\n\nمعنی واژگان:روندگان: سالکان/ طريقت: راه و روش درويشي و تصوّف/ سپرند: طي مي کنند/ رفيق عشق: عاشق/ نشيب: سرازيري/فراز: سربالايي، بلندي"
      },
      {
        "text": "غمِ حبیب نهان بِه ز گفت و گوی رقیب / که نیست سینهٔ اربابِ کینه‌، محرمِ راز",
        "explanation": "معنی بیت: غم عشق دوست را از گفتگوی رقیب همان به که پوشیده دارند، چه سینة کینه توزان دشمن خوی شایستة راز جانان نیست.\n\nمعنی واژگان:حبيب: محبوب، معشوق/ رقيب: مراقب و نگهبان معشوق/ ارباب کينه: کينه ورزان، منتقمين/ محرم: رازدار"
      },
      {
        "text": "اگر چه حُسنِ تو از عشقِ غیر مُستَغنی‌ست / من آن نیَم که از این عشق‌بازی آیم باز",
        "explanation": "معنی بیت: اگرچه جمال تو نیازی بمهرورزی دیگران ندارد من آن کس نباشم که از پوئیدن راه عشق روبگردانم.\n\nمعنی واژگان:حسن: زيبايي/مستغني: بي نياز/ آيم باز: دست بردارم، منصرف شوم"
      },
      {
        "text": "چه گویَمَت که ز سوزِ درون چه می‌بینم / ز اشک پُرس حکایت که من نیَم غَمّاز",
        "explanation": "معنی بیت: آنچه من از آتش دل میکشم، نتوانم گفت، این ماجرا را از آب دیده سؤال کن که من سخن چین نیستم و این راز فاش نسازم.\n\nمعنی واژگان:سوز درون: سوزش دل، عشق سوزان/ غمّاز: سخن چين"
      },
      {
        "text": "چه فتنه بود که مَشّاطِهٔ قضا انگیخت / که کرد نرگسِ مستش سیَه به سرمهٔ ناز",
        "explanation": "معنی بیت: چه بلای شگفتی بود که آرایشگر تقدیر بپا کرد، چه نرگس چشم وی (یار) را بسرمة عشوه و دلبری سیه فام نمود.\n\nمعنی واژگان:فتنه: آشوب/ مشّاطه: آرايشگر/ مشاطة قضا: آرایشگر تقدیر/انگيخت: برپا کرد../ سرمة ناز: سرمة عشوه"
      },
      {
        "text": "بدین سپاس که مجلس مُنَوَّر است به دوست / گَرَت چو شمع جفایی رِسَد بسوز و بساز",
        "explanation": "معنی بیت: بشکرانه آن که محفل بجمال دوست نورانی است، اگر بر تو ستمی رود و درشتی و تندخوئی بینی شمع سان بگداز و شکایت مکن.\n\nمعنی واژگان:سپاس: شکر، شکرانه/ مجلس: در تعبير عرفاني مقصود دنيا و در تعبير غيرعرفاني همان محفل و بزم است/ منوّر: روشن، نوراني/ بسوز و بساز: همه سختي ها را تحمّل کن."
      },
      {
        "text": "غَرَض کِرشمهٔ حُسن است ور نه حاجت نیست / جمالِ دولتِ محمود را به زلفِ ایاز",
        "explanation": "معنی بیت: مقصود آنست که حسن ناز دلبرانه کند وگرنه چهرة اقبال محمودی نیازی بزلف ایاز ندارد؛ شاید مراد از نظر عرفانی این باشد که غرض از جلوه های گوناگون جمال تجلی حسن بی پایان محبوب ازلی است که همه باو نیازمندیم وگرنه آستان وی بارگاه بی نیازی و استغناست.\n\nمعنی واژگان:غرض: مقصود/ کرشمه ي حسن: چاشني ناز و غمزه ي محصول زيبايي/ جمال: زيبايي و شکوه و جلال/ محمود: مقصود سلطان محمود غزنوي سر سلسله ي غزنويان است/ اياز: ابوالنجم ايازاويماق، غلام ترکي که محبوب و موردنظر محمود بود و مخصوصاً سلطان محمود توجّه مخصوص به زلفين او داشت/ سپه سالار عزیز محمود غزنوی، نگاه کنید بصفحة ۲۶۴ تاریخ بیهقی، تصحیح دکتر فیاض، چاپ اول، تهران و صفحة ۵۵ چهار مقالة نظامی عروضی تصحیح دکتر معین چاپ تهران و صفحة ۳۳۳ گلستان سعدی بکوشش نگارنده چاپ تهران؛ در ادبیات صوفیانه داستان عشق محمود و ایاز جلوة عرفانی گرفته است"
      },
      {
        "text": "غزل سُرایی ناهید صرفه‌ای نَبَرَد / در آن مَقام که حافظ برآورد آواز",
        "explanation": "معنی بیت: غزل سرودن زهره، پروردگار هنر، آنجا که حافظ نواخوانی کند، بی\u00ADفایده مینماید و نمیتواند در رسائی و شیوائی بر سخن حافظ پیشی گیرد.\n\nمعنی واژگان:غزل سرايي: ترنّم غزل، آواز خواني و سرود افکني/ ناهيد: نام فارسي ستاره ي زهره است که نشانه ي شادي و طرب و رقص و آواز است/ پروردگار هنر صرفه اي نبرد: سودي ندارد، جايي ندارد/ مقام: جا، مکان/ برآورد آواز: مشغول آواز خواندن شود، صدا را به آواز بلند کند"
      }
    ]
  },
  {
    "title": "غزل شماره ۲۵۹ حافظ",
    "verses": [
      {
        "text": "منم که دیده به دیدارِ دوست کردم باز / چه شُکر گویَمَت ای کارسازِ بنده نواز",
        "explanation": "معنی بیت: شگفتا این منم که چشم به جمال یار روشن کردم ، ای برآرندۀ نیاز و بنده پرور چگونه از تو سپاس گزارم که نعمت دیدار دوست را قسمت من ساختی .\n\nمعنی واژگان:منم: اين من هستم! (با تعجب و شادي)/ ديدار: ديدن، قيافه/ کارساز: کسي که مشکلات را برطرف مي کند/ بنده نواز: کسي که بندگان خويش را نوازش مي کند"
      },
      {
        "text": "نیازمندِ بلا گو رخ از غبار مَشوی / که کیمیایِ مراد است، خاکِ کویِ نیاز",
        "explanation": "معنی بیت: به حاجتمند محنت عشق بگو که چهره از غبار کوی دوست پاک نکند که اکسیر رسیدن به سر منزل مقصود گرد کوی نیاز و خاکساری در راه معشوق است.\n\nمعنی واژگان:نيازمند بلا: انساني که در روز الست جام بلا را از دست محبوب ازلي گرفته است، عرفا و صوفيان حقيقي عقيده دارند که در روز الست (روزي که خداوند به ارواح موجودات فرمود: اَلَست بِربِّکُم) از دست خدا جام بلايي گرفتند و نوشيدند/ گو … مشوي: نبايد بشويد/ کيميا: اکسير، تبديل کننده ي کم ارزشها به چيزهاي گرانبها/ مراد: آرزو، مقصود/ نياز: يکي از معاني نياز معشوق است"
      },
      {
        "text": "ز مشکلاتِ طریقت عِنان مَتاب ای دل / که مردِ راه نَیَندیشَد از نَشیب و فَراز",
        "explanation": "معنی بیت: دلا ، از دشواریهای سلوک رو مگردان و راه بر متاب ، چه رهرو کامل از ناهمواریهای طریق نگران و مشوش نشود .\n\nمعنی واژگان:مشکلات: سختيها/ طريقت: راه تصوف و عرفان حقيقي/ عنان متاب: روي گردان مشو/ نشيب: سرازيري، پست/ فراز: سربالايي، بلند"
      },
      {
        "text": "طهارت ار نه به خونِ جگر کُنَد عاشق / به قولِ مُفتیِ عشقش درست نیست نماز",
        "explanation": "معنی بیت: اگر عاشق با خون جگر وضو نسازد و از جان دست نشوید ، به فتوای داور عشق ، نمازش درست نباشد و مقبول حق نیفتد.\n\nمعنی واژگان:طهارت: غسل و وضو و تيمّم که مقدمه ي نماز است/ خون جگر: غم و غصّه و سختيها/ قول: گفته، گفتار/ مفتي: فتوي دهنده / ش: در کلمه ي عشقش مربوط به نماز است، يعني نمازش/ مفتی عشق: داور یا فتوی دهندۀ محبت / مفتی عشق: تشبیه صریح"
      },
      {
        "text": "در این مَقامِ مجازی به جز پیاله مگیر / در این سراچهٔ بازیچه، غیرِ عشق مَباز",
        "explanation": "معنی بیت: درین دنیا که نمودی بی بودست و بقائی ندارد ، جز بادۀ معرفت منوش و در این سراب فریب جز عشق مورز.\n\nمعنی واژگان:مقام: جا/ مجازي: منسوب به مجاز (ضد حقيقي)/ مقام مجازي: اين دنيا/ سراچه ي بازيچه: اين دنيايي که همۀ کارهايش بازي و بازيچه است."
      },
      {
        "text": "به نیمْ بوسه دعایی بخر ز اهلِ دلی / که کِیدِ دشمنت از جان و جسم دارد باز",
        "explanation": "معنی بیت: به بوسه ای مختصر دعای خیر صاحبدلی را خریدار شو که دعای اهلدل نیرنگ دشمن را از تن و جان تو دور خواهد داشت.\n\nمعنی واژگان:نيم بوسه: بوسه ي کوچک/ کيد: دشمني/ بازدارد: حفظ کند/ اهل دل: عاشق/ کید دشمن: نیرنگ و مکر دشمن."
      },
      {
        "text": "فِکَنْد زمزمهٔ عشق در حجاز و عراق / نوایِ بانگِ غزلهایِ حافظ از شیراز",
        "explanation": "معنی بیت: آهنگ زيباي غزل هاي حافظ از شيراز، نغمه ي عشق را در حجاز و عراق طنين انداز کرد.\n\nمعنی واژگان:زمزمه: ترنّم، صداي خواندن ملايم/ حجاز و عراق: نام دو سرزمين است امّا حجاز نام يکي از دوازده مقام موسيقي ايران بوده است که «حجاز و عراق: آوازهاي آن به شمار مي آيد ، مقصود آنکه حافظ به غزلسرایی شهرۀ آفاق شد/نواي بانگ: صداي خواندن بلند"
      }
    ]
  },
  {
    "title": "غزل شماره ۲۶۰ حافظ",
    "verses": [
      {
        "text": "ای سروِ نازِ حُسن که خوش می‌روی به ناز / عُشّاق را به نازِ تو هر لحظه صد نیاز",
        "explanation": "معنی بیت: ای سرو نازنده و بالندۀ بوستان زیبایی که با دلربایی می\u00ADخرامی ، هر لحظه عاشقان در پیش کرشمه و غمزۀ تو صد حاجت عرض می کنند.\n\nمعنی واژگان:سروناز: نوعي سرو است که در خانه ها و باغها پرورش مي يابد و بسيار زيبا و خوش اندام است/ سروناز حسن: زيبايي که در ميان زيبايان مانند سروناز است ميان ساير درختان/ خوش: زيبا و دلپذير/ عشّاق: عاشقان/ نياز: احتياج"
      },
      {
        "text": "فرخنده باد طلعتِ خوبت که در ازل / بُبْریده‌اند بر قدِ سَرْوَت قبایِ ناز",
        "explanation": "معنی بیت: چهره ي زيبا و نازک مبارک و خجسته باد که از روز ازل بر قامت سروگون تو قباي ناز و عشوه را بريده اند؛ يعني از ازل ناز و عشوه با وجودت همراه بوده است.\n\nمحصول بيت ــ خلعت حسن مباركت باد زيرا خلعت ناز را در ازل بر قد سروت بريده\u200Cاند پس ناز و حسن تو ازلى است بنابر اين تو بى\u200Cنظيرى.\n\nمعنی واژگان:فرخنده باد: مبارک باد/ طلعت: چهره، استعمال کلمه ي طلعت در اينجا با ظرافت است يعني طلوع چهره ي تو/خوب: زيبا/ ازل: روز بي آغاز خلقت/ قد سروت:قامت سرو مانند تو براستی و اعتدال"
      },
      {
        "text": "آن را که بویِ عَنبر زلفِ تو آرزوست / چون عود گو بر آتشِ سودا بسوز و ساز",
        "explanation": "معنی بیت: به عاشقی که مشتاق بوئیدن گیسوی مشکین توست ، بگو ، عودسان برآتش عشق بسوز و شکایت مکن که حصول این آرزو به آسانی میسر نباشد.\n\nمعنی واژگان: عود: نام چوبي است که در آتش مي ريخته اند که بوي سوختن آن فضا را معطر مي کرده است/ سودا: عشق/ بسوز و بساز: بسوز و دم برنياور"
      },
      {
        "text": "پروانه را ز شمع بُوَد سوزِ دل، ولی / بی شمعِ عارضِ تو دلم را بُوَد گداز",
        "explanation": "معنی بیت: شمع افروخته در دل پروانه آتش میزند، اما با آنکه از شمع رخسار تو دور مانده ام دلم در سوز و گداز است .\n\nمعنی واژگان:عارض: چهره/ گداز: آب شدن و گداختن"
      },
      {
        "text": "صوفی که بی تو توبه ز مِی کرده بود، دوش / بِشْکَست عهد، چون درِ میخانه دید باز",
        "explanation": "معنی بیت: صوفی که جدا از تو باده نوشی را رها کرده بود، دیشب چون در میکده را باز دید پیمان شکست و باز پیمانه گرفت.\n\nمعنی واژگان:صوفي: مقصود صوفي زمانه يعني صوفي رياکار است/ دوش: ديشب"
      },
      {
        "text": "از طعنهٔ رقیب نگردد عیارِ من / چون زر اگر برَند مرا درِ دهانِ گاز",
        "explanation": "معنی بیت: اگر مانند زر مرا در دهان مقراض بگذارند و ریزه ریزه کنند ، عیار عشق من با سرزنش رقیبان تغییر نمی پذیرد و همچنان پاک میماند.\n\nمعنی واژگان:طعنه: سرزنش/ رقيب: نگهان و محافظ يار. عيار: ارزش/ گاز: وسيله چيدن فلز/ مقراض :آلتی است که با آن زر و سیم را ببرند"
      },
      {
        "text": "دل کز طوافِ کعبهٔ کویت وقوف یافت / از شوقِ آن حریم ندارد سرِ حجاز",
        "explanation": "معنی بیت: چون دل از طواف کعبۀ آستان تو آگاهی یافت ، به اشتیاق زیارت این حرم دیگر قصد دیدار خانۀ خدا را در حجاز ندارد.\n\nمعنی واژگان:طواف: گردش (دور خانه ي خدا) /کعبه: خانه ي خدا که به شکل مکعب است و در ميان مسجدالحرام در مکّه قرار دارد/ کعبۀ کویت: قبلۀ آستان/ حجاز: سرزمين عربستان که مکّه در آن واقع است در اينجا به معني «حجّ» است/ وقوف: آگاهي و ضمناً يکي از اصطلاحات مربوط به حج است / حريم: اطراف خانه و نيز اطراف خانه ي خدا /  سر: قصد."
      },
      {
        "text": "هر دَم به خونِ دیده چه حاجت وضو؟ چو نیست / بی طاقِ ابروی تو نمازِ مرا جواز",
        "explanation": "معنی بیت: هر نفس نیاز نیست که با اشک خونین وضو بگیرم ، چه جدا از محراب ابروی تو نماز من جائز و مقبول نیست .\n\nمعنی واژگان:خون ديده: اشک خونين / جواز: اجازه، رخصت"
      },
      {
        "text": "چون باده باز بر سرِ خُم رفت کف زنان / حافظ که دوش از لبِ ساقی شَنید راز",
        "explanation": "معنی بیت: حافظ دیشب از زبان ساقی رازی شنید و به وجد آمد و شادی کنان مانند می که از مستی جوش برآورد بر سر خم رفت و پیاله گرفت.\n\nمعنی واژگان: کف زنان: در دو مفهوم است يکي جوشيدن و کف کردن شراب در خم است و ديگر شادي کنان و کف بر کف زنان /بر سر خم نيز در دو مفهوم است يکي جوشش شراب و رسيدن بر بالاي خم و ديگري بالاي سر خم"
      }
    ]
  },
  {
    "title": "غزل شماره ۲۶۱ حافظ",
    "verses": [
      {
        "text": "درآ که در دلِ خسته توان درآید باز / بیا که در تنِ مُرده رَوان درآید باز",
        "explanation": "معنی بیت: اي معشوق، به سوي من بيا تا بار ديگر به اين دل خسته ي من توانايي بازگردد و تن بي جانم جاني تازه بگيرد و زنده شود.\n\nمحصول بيت ــ بيا كه به دل خسته باز نيرو بيايد: به سبب آمدن تو به دل خسته قدرت و نيرو برسد و به تن مرده باز روح آيد.\n\nمعنی واژگان:درآ: (برما) وارد شو/ خسته: مجروح/ توان: قدرت، نيرو/ باز: دوباره/ قافيه ي اين مطلع در حقيقت «توان» و «روان» است ولي ابيات ديگر غزل «گشايد» و «زدايد» … است"
      },
      {
        "text": "بیا که فُرقَتِ تو چشمِ من چُنان در بست / که فتحِ بابِ وصالت مگر گشاید باز",
        "explanation": "معنی بیت: بشتاب که جدایی و فراق تو دیدۀ مرا چنان بر دوخت و کور کرد که همانا گشایش در وصال تو آن را باز می کند و روشن میسازد .\n\nمعنی واژگان:فرقت: دوري، فراق/ فتح باب: گشايش/ وصال: رسيدن (به معشوق)/ مگر: شايد/ گشايد باز: دوباره باز کند"
      },
      {
        "text": "غمی که چون سپهِ زنگ، مُلکِ دل بگرفت / ز خیلِ شادیِ رومِ رُخَت زُدایَد باز",
        "explanation": "معنی بیت : اندوهی که مانند لشکر ظلمت شب کشور دل را مسخر کرد از سپاه طرب روم چهرۀ روشن و رخشان تو زدوده خواهد شد.\n\nمعنی واژگان:سپه زنگ: سپاه زنگبار (حبشه) اشاره به سياهي زنگباريان و تيرگي غم دوري دوست دارد/ ولایت زنگبار در آفریقای شرقی/ زدايد: از ميان ببرد./ خیل شادی:سپاه طرب، خيل: سپاه، لشکر"
      },
      {
        "text": "به پیشِ آینهٔ دل هر آن چه می‌دارم / بجز خیالِ جمالت نمی‌نماید باز",
        "explanation": "معنی بیت: در برابر آینۀ دل هرچه می نهم به جز صورت چهرۀ تو چیزی در آن پدیدار نمی شود، مقصود آنکه در هر چیز نقش رخ تو را می بینم و به صورت تو در آینۀ دلم جلوه می کند.\n\nمعنی واژگان: جمال: زيبايي/ نمي نمايد: نشان نمي دهد مي دارم: قرار مي دهم."
      },
      {
        "text": "بدان مَثَل که شب آبستن است روز از تو / ستاره می‌شِمُرَم تا که شب چه زاید باز",
        "explanation": "معنی بیت: روزها در انتظار تو میمانم و اختر اشک می شمارم و میگریم تا بنگرم که شب از پردۀ غیب چه پدید آید که گفته اند شب آبستن است(اَلَّیلَهُ حُبلی) یعنی شاید شب آبستن روز مراد من باشد.\n\nمعنی واژگان:مثل: ضرب المثل/ ستاره شمردن: زمان را با ناراحتي و سنگيني طي کردن"
      },
      {
        "text": "بیا که بلبلِ مطبوعِ خاطرِ حافظ / به بویِ گُلبُنِ وصلِ تو می‌سُراید باز",
        "explanation": "معنی بیت: بيا که بلبل دل نشين خاطر حافظ، در آرزوي وصال تو نغمه سرايي مي کند و شعر مي سرايد.\n\nمحصول بيت ــ بيا كه طبع مقبول و مطبوع حافظ به اميد گلشن وصل تو نغمه سرايى مى\u200Cكند، يعنى بلبل طبع حافظ به اميد رسيدن به وصل تو و به شوق وصل تو نغمه مى\u200Cسرايد.\n\nمعنی واژگان:مطبوع: پسنديده، دوست داشتني/ خاطر: قريحه / بلبل مطبوع خاطر:عندلیب خوش طبع دل/ بوي: آرزو، خاطر، هوا (با در نظر گرفتن معني اصلي بوي يعني رايحه)/ به بوي: در آرزوي / گلبن: درخت گل، بوته ي گل/ وصل: وصال، رسيدن به معشوق/ مي سرايد: آواز سر مي دهد، شعر مي گويد"
      }
    ]
  },
  {
    "title": "غزل شماره ۲۶۲ حافظ",
    "verses": [
      {
        "text": "حالِ خونین دلان که گوید باز؟ / وز فلک خونِ خُم که جوید باز؟",
        "explanation": "معنی بیت: از حال عاشقان خون جگر کسی خبر نمیدهد و از ستم گردون که خم را شکست یکی نیست که خونخواهی کند.\n\nمعنی واژگان:خونين دلان: غصّه داران (کساني که از بسته شدن ميخانه ها غصّه دارند)/ خون خم: مقصود شراب است و مقصود از ريختن خون خم گويا ريختن و از بين برده شدن شراب باشد/ باز جستن خون: خونخواهي کردن/ فلک در ادب فارسي نشانه ي اهريمن «عامل بدبختي و فساد اجتماعي» است، چون اسلام ديني توحيدي است و ايرانيان از انتساب بديها و بدبختي ها به خداي بزرگ ابا دارند، در حقيقت فلک در ادب فارسي جانشين اهريمن «خداي بديها» در آيين زردشتي شده است"
      },
      {
        "text": "شرمش از چشمِ مِی پرستان باد / نرگسِ مست اگر بروید باز",
        "explanation": "معنی بیت: اگر نرگس مخمور باز از خاک سربزند، باید از ادعای مستی در برابر خمارآلودگی چشم میگساران احساس شرمساری کند.\n\nمعنی واژگان:مي پرستان: دوستداران باده و شراب/ باز: دوباره/ استعمال «چشم» و «نرگس» در اين بيت بسيار ظريف است/ اين غزل در زماني سروده شده است که امير مبارزالدّين ميخانه هاي شيراز را بسته بود (و حافظ از نااميدي روئيدن نرگس با هم بعيد مي داند)."
      },
      {
        "text": "جز فَلاطونِ خُم نشینِ شراب / سِرِّ حکمت به ما که گوید باز؟",
        "explanation": "معنی بیت: جز افلاطون باده که درخم مقیم است، کسی نیست که راز دریافت حقیقت هر چیز و سر دانش و فلسفه را برای ما نیک بیان کند.\n\nمعنی واژگان:فلاطون: افلاطون فيلسوف يوناني که مي گويند در خمره اي جاي گزيد و در همين خمره بود که پي به موسيقي و رازهاي آن برد و از همين جهت افلاطون لقب خمّ نشين يافته است، غير از افلاطون فيلسوف عارفي به نام «ديوژن» نيز که دست از مادّيات شسته بود در خمره اي در فصل زمستان به سر مي برد که شايد افلاطون و ديوژن در ذهن ايرانيان اختلاط يافته باشند/ حکمت: فلسفه، علم و دانش مربوط به معنويّات/ سرّ: راز /خم نشین: مقیم در خم"
      },
      {
        "text": "هر که چون لاله کاسه گَردان شد / زین جفا رُخ به خون بشوید باز",
        "explanation": "معنی بیت: هرکس مانند لاله کاسة دریوزگی و سؤال بر دست گیرد و باین در و آن در روی آورد، سرانجام ازین ستم که بر عزت نفس خود روا داشت، چهرة خویش را بخون خضاب خواهد کرد.\n\nمعنی واژگان:کاسه گردان: ساقي، معمولاً شکل لاله مانند جام شراب است و شاخه ي اين گل مانند ساقي است که جام شراب در دست دارد/ رخ بخون شستن: اشک خونين ريختن."
      },
      {
        "text": "نَگُشایَد دلم چو غنچه اگر / ساغری از لبش نبوید باز",
        "explanation": "معنی بیت: اگر دلم جامی از نوش لبش ننوشد، مانند غنچه بستة اندوه خواهد ماند.\n\nمعنی واژگان: مقصود از بوييدن ساغري از لب معشوق شنيدن پيغامي خوش از آن لبان يا بوسيدن آن لبان است، که اين هم در زمان منع مجالس بزم در زمان امير مبارزالدّين ميسّر نيست"
      },
      {
        "text": "بس که در پرده چنگ گفت سخن / بِبُرَش موی تا نَمویَد باز",
        "explanation": "معنی بیت: چنگ در پرده های خود راز دل ما را فاش کرد؛ اکنون تارهای ابریشمین چنگ را بگسل تا دیگر ننالد و خاموش ماند\n\nمعنی واژگان:در پرده :هم به معني پنهان و هم اشاره به لحن و آهنگ موسيقي/ بس: هم به معني زيادي است و هم به معني کافي است/ موي: مقصود تارهاي چنگ است/ نمويد: ناله نکند، از مصدر موييدن"
      },
      {
        "text": "گِردِ بیتُ الحَرامِ خُم حافظ / گر نمیرد به سَر بپوید باز",
        "explanation": "معنی بیت: اگر حافظ جان نسپارد، بار دیگر پیرامون حرم سرای خمخانه که میکدة معرفت است بسر شوق بطواف میپردازد.\n\nمعنی واژگان:گرد: در اطراف/ بیت الحرام خم: حرم سرای یا حریم میخانه/  به سر بوييدن: با کمال اشتياق طي کردن و چون گرد بيت الحرام است آن را به طواف کردن تعبير کرديم"
      }
    ]
  },
  {
    "title": "غزل شماره ۲۶۳ حافظ",
    "verses": [
      {
        "text": "بیا و کَشتیِ ما در شَطِ شراب انداز / خروش و وِلوِله در جانِ شیخ و شاب انداز",
        "explanation": " معنی بیت: ای ساقی، بشتاب و کشتی وجود ما را در نهر باده بینداز و بانگ و خروش در جان پیر و جوان بیفکن.\n\nمعنی واژگان:کشتي ما: در زمان قديم پياله هاي شراب را گاهي به شکل کشتي مي ساخته اند و در اينجا از ساقي تقاضا مي کند که ساغر او را در رودي از شراب بيندازد و اين اشتياق وافر او را به باده خواري (و در نتيجه بيخبري از زمان و زمانه) مي رساند، به تعبيري ديگر اين کشتي «کشتي وجود» است که ديگر در حدّ اعلي است/ شط: رود، رودخانه/ خروش و ولوله: بانگ و شور و غوغا/ شيخ: پير/ شاب: جوان/ يعني همگي را به تعجّب و شگفتي بينداز/ استعمال کلمه ي شيخ در اين بيت ظرافتي دارد"
      },
      {
        "text": "مرا به کَشتیِ باده درافکن ای ساقی / که گفته‌اند نِکویی کن و در آب انداز",
        "explanation": "معنی بیت: ای ساقی مرا در کشتی باده بینداز که از دیرباز میگویند: نیکی بورز و در آب افکن؛ شاعر گوید:\n\nتو نیکی میکن و در دجله انداز\n\nکه ایزد در بیابانت دهد باز\n\nمعنی واژگان:کشتي باده: اشاه است به همان ساغر مي که به شکل کشتي مي ساخته اند و نشستن در کشتي مستلزم در دريا و رود بودن کشتي است بنابراين از ساقي مي خواهد که او را غرق شراب کند/ مصراع دوم عيناً در ديوان کمال الدين اسماعيل اصفهاني آمده است و ضمناً يکي از امثال زبان فارسي است و حافظ شراب وافر پيمودن ساقي را کار نيک مي داند"
      },
      {
        "text": "ز کویِ میکده برگشته‌ام ز راهِ خَطا / مرا دِگَر ز کَرَم با رَهِ صواب انداز",
        "explanation": "معنی بیت: از راه میخانه باشتباه بازگشته ام، بار دیگر بزرگواری و احسانی کن و مرا براه راست میکده رهبری فرما\n\nمعنی واژگان:کوي ميکده: کوچه اي که در آن يک يا چند ميخانه بوده است/ ز راه خطا: از روي اشتباه/ کرم: بزرگواري/ ره صواب: طريق درست"
      },
      {
        "text": "بیار زان مِی گلرنگِ مشک بو جامی / شرارِ رَشک و حسد در دلِ گلاب انداز",
        "explanation": "معنی بیت: از آن باده گلفام مشکین ساغری بده و اخگر غبطه و حسد در دل گلاب بیفکن، مقصود آنست که گلاب بر خوشبوئی این می رشک میبرد.\n\nمعنی واژگان:گلرنگ: گلگون، به رنگ گل/ مشکبو: معطّر، آنچه بوي مشک مي دهد/ شرار: آتش"
      },
      {
        "text": "اگر چه مست و خرابم، تو نیز لطفی کن / نظر بر این دلِ سرگشتهٔ خراب انداز",
        "explanation": "معنی بیت: ای ساقی، هرچند مستی از پا افتاده ام، تو هم مهربانی کن و بعنایت نگاهی باین دل حیران و از بلای عشق ویران بیفکن\n\nمعنی واژگان:خراب: از خود بيخود و در کمال مستي /سرگشته: متحيّر (در مصراع دوم) بدحال و نابسامان/ نسخه بدل اين بيت چنين است: «اگرچه مست و خرابي تو …»"
      },
      {
        "text": "به نیمْ شب اَگَرَت آفتاب می‌باید / ز رویِ دخترِ گُلْچِهرِ رَز نقاب انداز",
        "explanation": "معنی بیت: اگر در دل شب خواستار مهر درخشنده ای، از چهرة دختر سرخ روی تاک پرده برگیر، مقصود آنکه درخم را بگشا؛ رودکی گوید:\n\nوآنگه اگر نیم شب درش بگشائی\n\nچشمة خورشید را ببینی تابان\n\nمعنی واژگان:آفتاب: در معني خورشيد است/ دختر رز: شراب، که صفت او گلچهره بودن است/ نقاب: پرده، روبند"
      },
      {
        "text": "مَهِل که روزِ وفاتم به خاک بسپارند / مرا به میکده بَر، در خُمِ شراب انداز",
        "explanation": "معنی بیت: ای ساقی، مگذار که روز درگذشتن ازین جهان مرا در خاک دفن کنند، پیکر بیجان مرا بمیخانه بر و در خم باده بیفکن تا در آن نشأه نیز از صحبت می جدا نمانم.\n\nمعنی واژگان:مهل: مگذار، اجازه مده / روز وفات: روز مرگ/ به خاک سپردن: در خاک گور قرار دادن"
      },
      {
        "text": "ز جورِ چرخ چو حافظ به جان رسید دلت / به سویِ دیو مِحَن ناوَکِ شهاب انداز",
        "explanation": "معنی بیت: آنگاه که از ستم فلک دلت بجان و جانت بلب رسید، تیر شهاب می را که اندوه کش است بر اهریمن بلا و غم بیفکن.\n\nمعنی واژگان:جور: ظلم و ستم/ چرخ: سپهر کج رفتار، فلک/ به جان رسيدن: بي طاقت شدن/ ديو: شيطان/ محن: رنجها/ ناوک: نوعي تير کوچک که در غلاف آهني يا چوبي است/ شهاب: شعله اي که مانند تير در شب در آسمان ظاهر مي شود و به صورت گلوله اي پرنور به سوي زمين مي آيد و گويند که مانع رفتن شيطانها به آسمان مي گردد، بتعبیر قرآن برای راندن و رجم شیاطین است که باستراق سمع بآسمان نزدیک میشوند، نگاه کنید بآیة ۱۸ سورة حجر ( ۱۵)/ در اينجا مقصود از ناوک شهاب «شراب آتشگون» است."
      }
    ]
  },
  {
    "title": "غزل شماره ۲۶۴ حافظ",
    "verses": [
      {
        "text": "خیز و در کاسهٔ زر آبِ طَرَبناک انداز / پیشتر زان که شَوَد کاسهٔ سَر خاک‌ انداز",
        "explanation": "معنی بیت: ای ساقی، بیا و در کاسة زرین بادة شادی بخش بریز، پیش از آنکه کاسة سر یا جمجمة من بپوسد و خاک شود، لطفی کن و باده بده\n\n انداز: فعل امر بمعنی بریز و بپیما در شعر رودکی نیز بهمین معنی بکار رفته است:\n\nرودکی چنگ برگرفت و نواخت\n\nباده انداز کو سرود انداخت\n\nمعنی واژگان:کاسه ي زر: جامي که از طلا ساخته شده است/ آب طربناک: شراب/ انداز: بريز/ کاسه ي سر: جمجمه/ پايان مصراع دوم به سه صورت خوانده و توجيه مي شود: اوّل: کاسه ي سر، خاک، انداز – يعني قبل از آن که کاسه ي سر خاک شود، دوّم: کاسه ي سر، خاک انداز به معني آن که کاسه ي سر پر از خاک شود يعني خاک انداز به معني خاک انداخته باشد، سوّم: کاسه ي سر، خاک انداز به معني وسيله اي که خاک و خاکروبه را با آن جابجا مي کنند که اين اخير بعيد مي نمايد"
      },
      {
        "text": "عاقبت منزلِ ما وادیِ خاموشان است / حالیا غُلغُله در گنبدِ افلاک انداز",
        "explanation": "معنی بیت: سرانجام اقامتگاه ما گورستان است، اکنون که فرصت برجاست، شور و خروش مستی در قبة سپهر بیفکن\n\nمعنی واژگان:عاقبت: در پايان کار/ منزل: محلّ نزول/ جايگاه وادي خاموشان: بیابان یا صحرای خاموشان/ حاليا: اکنون/ غلغله: شور و غوغا."
      },
      {
        "text": "چشمِ آلوده‌نظر، از رخِ جانان دور است / بر رخِ او نظر از آینهٔ پاک انداز",
        "explanation": "معنی بیت: چشم ناپاک از فیض دیدار چهرة یار دور و بی نصیب است، بر رخسار وی نگاه از آینة پاک دیده بیفکن نه از روی هوای نفس\n\nمعنی واژگان:آلوده نظر: دیدة ناپاک،  صفت چشمي است که نگاهش با گناه آلوده باشد/ جانان: معشوق، محبوب/ آينه: مقصود همان چشم است و ضمناً اشاره دارد به اين که در وقت نگاه کردن در آينه را پاک مي کنند، تعبير چشم به آينه در شعر حافظ باز هم هست (که با دو آينه رويش عيان نمي بينم)"
      },
      {
        "text": "به سرِ سبزِ تو ای سرو که گر خاک شَوَم / ناز از سَر بِنِه و سایه بر این خاک انداز",
        "explanation": "معنی بیت: بخرمی و سرسبزیت، ای دلبر سروقد، ترا سوگند می دهم که اگر بمیرم و خاک شوم، ناز و غرور حسن را کنار بگذار و سایة مهری برین عاشق خاکسار بیفکن.\n\nمعنی واژگان:سرسبز: شادابي، با اشاره به اين که سر سر و همواره سبز است/ اي سرو: اي معشوق سروقامت من/ خاک شوم: بميرم و مرا به خاک بسپارند و به صورت مزاري درآيم، بعضي آن را به معني متواضع شدن گرفته اند/ ناز از سر بنه: غرور و نازش را رها کن."
      },
      {
        "text": "دلِ ما را که ز مارِ سرِ زلفِ تو بِخَست / از لبِ خود به شفاخانهٔ تریاک انداز",
        "explanation": "معنی بیت: دل ما را که از مار گیسوی پیچان تو خسته و مجروح شده است، بمدد بوسه ای از لب نوشین بدرمان خانة عافیت و نوش روانه کن.\n\nمعنی واژگان: مار سرزلف: مار گیسوی پیچان/ بخست: زخمي شد (از مصدر خستن)/ شفاخانه: بيمارستان/ترياک: داروي ضدّ زهر، ترياق"
      },
      {
        "text": "مُلکِ این مزرعه دانی که ثباتی ندهد / آتشی از جگرِ جام، در املاک انداز",
        "explanation": "معنی بیت: چون آگاهی که فرمانروائی بر کشتزار دنیا دوام و پایداری ندارد، شعله ای از جگر سوزان جام در ملک و مال گیتی بیفکن یعنی باده گلگون بنوش و غم خواسته و مال دنیا را در آتش می بسوز.\n\nمعنی واژگان:ملک: دارا بودن، دارايي/ اين مزرعه: مقصود آب دنياست که مزرعه اي براي آخرت است: «الدّنيا مزرعةُ الآخرة»/ ملک این مزرعه: پادشاهی و فرمانروائی بر این کشتزار/ ثبات دادن: پايدار بودن/ آتش جگر جام: شراب/ املاک: داراييها"
      },
      {
        "text": "غسل در اشک زدم کَاهلِ طریقت گویند / پاک شو اول و پس دیده بر آن پاک انداز",
        "explanation": "معنی بیت: گناهان را با سرشک ندامت شستم، چه رهروان طریق معرفت معتقدند که نخست باید از هوای نفس پاک شد و پس از آن نظر بر محبوب پاکیزه نهاد افکند.\n\nمعنی واژگان:غسل زدن: غسل کردن، شست و شو کردن/ اهل طريقت: صوفيان راستين/ پاک: محبوب پاک نهاد، پاک شو اوّل و … شايد اشاره باشد به آيه ي ۲۲۲ از سوره ي بقره: اِنَّ الله يُحِبُّ التّوابين و يُحبُّ المُتَطَهِرَين"
      },
      {
        "text": "یا رب آن زاهدِ خودبین که به جز عیب ندید / دودِ آهیش در آیینهٔ اِدراک انداز",
        "explanation": "معنی بیت: پروردگارا، بآن پارسای خودپسند و خودپرست که در مهرورزی ما جز عیب چیزی دیگر ندید، دود آهی از سینة سوزان عاشقان باده پرست در آینة فهم و دریافت او بیفکن تا شاید از تأثیر آه بیدلان آینة ادراک او روشن شود و بعیبجوئی نپردازد، خیام گوید:\n\nآه سحری ز سینة خماری\n\nاز نالة بوسعید و ادهم خوشتر\n\nمعنی واژگان: آئینه ادراک: آینة دریافت و فهم، مصراع دوم بدين مفهوم است که قدرت اين درک نامبارک را از او بگير/ صفت «خودبين» با ظرافت به کار رفته است، زيرا بلافاصله مي گويد «بجز عيب نديد» يعني زاهد مظهر عيب و نقص است، همچنين در آيينه است که انسان «خود» را «مي بيند». مقصود از «آه» آه کساني است که زاهد از آنها عيبجويي مي کند"
      },
      {
        "text": "چون گُل از نَکهَتِ او جامه قبا کن حافظ / وین قبا در رَهِ آن قامتِ چالاک انداز",
        "explanation": "معنی بیت: ای حافظ، از لطف بوی خوش جانان گریبان جامة وجود خود را چاک بزن و از هستی بگذر و این جامة دریده را نثار بالای برازندة یار کن.\n\nمعنی واژگان:نکهت: بوي خوش/ جامه قبا کردن: پاره کردن جامه از گريبان به جهت شور و شوق و خوشحالي/ قبا: جامه ي چاک شده، جامه اي که جلوي آن باز باشد/ قامت چالاک: قد و قامت ظريف و متناسب"
      }
    ]
  },
  {
    "title": "غزل شماره ۲۶۵ حافظ",
    "verses": [
      {
        "text": "برنیامد از تمنّایِ لَبَت کامم هنوز / بر امید جامِ لعلت دُردی آشامم هنوز",
        "explanation": "معنی بیت: آرزوی دل من که بوسیدن لب نوشین تو بود، تا این زمان دست نداد و من هنوز بامید روزی که از لعل لب تو باده بنوشم، شراب لعل فام می آشامم؛ سعدی گوید:\n\nبهوای آنکه جائی قدمی نهاده باشی\n\nهمه خاکهای شیراز بدیدگان برفتم\n\nمعنی واژگان:تمنّاي لب: بوسه/کام: آرزو/ هنوز: تاکنون/ جام لعل: لب و دهان معشوق/ دردي آشام: سخت مي خواره/ هنوز: اکنون، هم اکنون."
      },
      {
        "text": "روز اول رفت دینم در سرِ زلفین تو / تا چه خواهد شد در این سودا سرانجامم هنوز",
        "explanation": "معنی بیت: روز نخستین عاشقی دینم در کار گیسوی تو از دست رفت، لیکن نمیدانم که درین عشق و آرزو فرجام من چه خواهد بود.\n\nمعنی واژگان:زلفين: در اصل بمعنی حلقه ای است که بر چهارچوب در خانه نصب کنند و مجازاً بمعنی گيسوان مجعّد و پُرپيچ و تاب، ضمناً زلف نمادي از کفر است که دين عاشق در سر زلف از دست مي رود/ تا: تا ببينيم/ سودا: (اگر آن کلمه را عربي فرض کنيم) عشق و شيدايي (و اگر فارسي بدانيم) معامله، داد و ستد/ سرانجام: پايان کار/ هنوز: بالاخره"
      },
      {
        "text": "ساقیا یک جرعه‌ای زان آبِ آتش‌گون که من / در میانِ پُختگانِ عشقِ او خامم هنوز",
        "explanation": "معنی بیت: ای ساقی، یک آشام ( جرعه) از بادة آتش فام بمن بده، چه من در میان مهرورزان و سوختگان عشق یار هنوز نوکار و ناپخته ام\n\nمعنی واژگان:آب آتشگون: شراب/ پختگان: افراد باتجربه و واصلان و عاشقان به معشوق رسيده/ خام: ناپخته، بي تجربه/ هنوز: تاکنون"
      },
      {
        "text": "از خطا گفتم شبی زلفِ تو را مُشکِ خُتَن / می‌زند هر لحظه تیغی مو بر اندامم هنوز",
        "explanation": "معنی بیت: یک شب بغلط گیسوی ترا مشک ختن خواندم تا هم اکنون از این ناصواب گفتن هر دم موی بر تن من مانند تیغ میخلد\n\nمعنی واژگان:از خطا: اشتباهاً، ضمناً خطا نام قسمتي از سرزمينهاي شمالي چين است که با «خُتن» تناسب دارد/ ختن: شهري در ترکستان چين که در ادبيات فارسي به چين شمالي و همه ي ترکستان چين اطلاق شده است و در آنجا آهواني پرورش مي يابند که در ناف آنها کيسه اي از مشک توليد مي شود و مقصود از مشک ختن محتويات نافه ي همين آهوان است."
      },
      {
        "text": "پرتوِ رویِ تو تا در خلوتم دید آفتاب / می‌رود چون سایه هر دَم، بر در و بامم هنوز",
        "explanation": "معنی بیت: همینکه خورشید فروغ درخشان چهرة ترا درخلوت سرای من دید، از آن گاه تاکنون بطلب پرتوی از مهر روی تو سایه وار در و بام مرا می پیماید.\n\nمعنی واژگان:پرتو: شعاع، نور/ خلوت: خلوتخانه، نهانگاه/ سايه بدون سر و صدا بالا و پايين مي رود."
      },
      {
        "text": "نام من رفته‌ست روزی بر لبِ جانان به سَهو / اهلِ دل را بویِ جان می‌آید از نامم هنوز",
        "explanation": "معنی بیت: یک روز اسم من باشتباه از لب معشوق شنیده شد و از آن وقت باز بمشام صاحبدلان از نام من بوئی جان پرور میرسد.\n\nمعنی واژگان:رفته است: جاري شده است/ جانان: معشوق/ به سهو: اشتباهاً/ اهل دل: صاحبدلان، عاشقان حقيقي/ هنوز: تاکنون"
      },
      {
        "text": "در ازل داده‌ست ما را ساقیِ لعلِ لبت / جرعهٔ جامی که من مَدهوشِ آن جامم هنوز",
        "explanation": "معنی بیت: لعل لب تو که ساقی ماست، در روز نخست یک جرعه از ساغری بمن پیمود که تا این زمان از مستی آن سرگشته و بیخودم\n\nمعنی واژگان:ازل: روز بي آغاز خلقت، روز الست/ مقصود از جرعه ي جامي که ساقي لب معشوق به عاشق داده است، سخن مهرآميز معشوق ازلي است/ مدهوش: دهشت زده، حيران، سرگشته، سرمست"
      },
      {
        "text": "ای که گفتی جان بده تا باشَدَت آرامِ جان / جان به غم‌هایش سپردم، نیست آرامم هنوز",
        "explanation": "معنی بیت: از زماني که آفتاب فروغ چهره ي درخشان تو را در خلوت من ديد، چون سايه هنوز هم بر در و بام من پنهاني بالا مي رود و مي گريزد.\n\nمحصول بيت ــ اى آن كه گفتى جان بده تا جانان آرام دلت باشد، يعنى سبب آرامش خاطرت گردد. جانم را به غم\u200Cهايش تسليم نمودم اما هنوز آرامم نيست يعنى جانم را در راه جانان نثار كردم اما باز هم آرام و قرار ندارم.\n\nمعنی واژگان:آرام جان: آرامش جان، باعث آرامش جان، يعني معشوق"
      },
      {
        "text": "در قلم آورد حافظ قصهٔ لَعلِ لَبَش / آب حیوان می‌رود هر دَم ز اقلامم هنوز",
        "explanation": "معنی بیت: حافظ داستان لب لعل یار را با خامه نوشت، از آنزمان تا هم اکنون آب حیات از قلمهای من روانست و سخن من جان می بخشد، سعدی گوید:\n\nضرورتست که روزی بسوزد این اوراق\n\nکه تاب آتش دوری نیاورد اقلام\n\nمعنی واژگان:در قلم آوردن: نوشتن/ آب حيوان: آب زندگي /اقلام: خامه ها، قلمها، کلکها"
      }
    ]
  },
  {
    "title": "غزل شماره ۲۶۶ حافظ",
    "verses": [
      {
        "text": "دلم رمیدهٔ لولی‌وَشیست شورانگیز / دروغ‌وَعده و قَتّال‌وَضع و رنگ‌آمیز",
        "explanation": "معنی بیت: یاری لولی صفت و شوق آفرین و دل انگیز که نویدهای دروغ میدهد و عاشق کش و نیرنگ بازست، دل مرا از فضای سینه گریزانده و آواره کرده است.\n\nمعنی واژگان:رميده: گريخته، گريزان/ (در بعضي از نسخ به جاي «رميده»، «ربوده» آمده است که مناسب تر به نظر مي رسد.)/ لولي وش: زيبارويي که مانند زيبارويان کولي داراي زيباي طبيعي و وحشي و دست نخورده است / شورانگيز: فتنه انگيز، برپا کننده ي شور (و شوق) /دروغ وعده: بيوفا، کسي که به وعده هايش وفا نمي کند/ قتّال وضع: خونريز/ رنگ آميز: حيله گر و فريبکار."
      },
      {
        "text": "فدایِ پیرهنِ چاکِ ماهرویان باد / هزار جامهٔ تقوی و خرقهٔ پرهیز",
        "explanation": "معنی بیت: هزار خرقه ي تقواي زاهدان ريايي، فداي پيراهن چاک خورده ي معشوقان زيبارو باد.\n\nمحصول بيت ــ هزار جامه تقوى وهزار خرقه پرهيز فداى پيرهن چاك ماهرويان گردد. يعنى پيرهنى كه جوانان در مستانگى (مستانه) چاكش مى\u200Cزنند. جبه و دستار و خرقه هزار زاهد و عابد فدايش شود. خلاصه كلام هزار زاهد و عابد فداى ماهرويان شوند.\n\nمعنی واژگان:پيرهن چاک: پيراهن پاره شده (ظاهراً از طريق گناه)/ جامه ي تقوي :لباسي که متظاهرين به پرهيزگاري برتن دارند"
      },
      {
        "text": "خیالِ خالِ تو با خود به خاک خواهم برد / که تا ز خالِ تو خاکم شود عَبیرآمیز",
        "explanation": "معنی بیت: نقش خال ترا با خود بدل خاک میبرم تا از خال مشکین تو گور من بویا شود.\n\nمعنی واژگان:عبير: نوعي مادّه ي خوشبو مرکّب از مشک و گلاب و زعفران و غيره/ عبيرآميز: معطّر، عطرآگين/ سياه بودن خال و بوي خوش دادن آن به عبير تعبير شده است"
      },
      {
        "text": "فرشته عشق نداند که چیست، ای ساقی / بِخواه جام و گلابی به خاکِ آدم ریز",
        "explanation": "معنی بیت: بنیاد عشق الهی برخواست و گزینش است و فرشته از موهبت اختیار برخوردار نیست و تنها بسرشت نیکی که خداوند وی را بر آن آفریده، رفتار میکند و از عشق چیزی در نمی یابد، پس پیمانة محبت را بخواه و شراب عشق را که مانند گلاب خوشبو است با خاک وجود آدمی بیامیز.\n\nمعنی واژگان:گلاب: مقصود مقداري از همان شراب است/ جرعه فشاني بر خاک رسمي بوده است که براي گرامي داشتن ياد و خاطره ي کسي اين رسم را اجرا مي کردند./ در روز الست تنها موجودي که بار امانت عشق را از دست خدا گرفت و بر دوش خويش نهاد انسان بود بنابراين باقي موجودات از جمله فرشتگان عشق را نمي شناسند"
      },
      {
        "text": "پیاله بر کفنم بند، تا سحرگهِ حَشر / به مِی ز دل بِبَرَم هولِ روزِ رستاخیز",
        "explanation": "معنی بیت: در جامة مرگ من ساغری باده بنه تا صبح قیامت که مردگان بصحرای محشر آیند هراس روز رستاخیز را بیاری باده از خود دور کنم.\n\nمعنی واژگان:پياله: مقصود جام شراب است/ حشر: روز قيامت/ هول: ترس، بيم، هراس/ رستاخيز: قيامت، حشر"
      },
      {
        "text": "فقیر و خسته به درگاهت آمدم رحمی / که جز ولایِ تواَم نیستْ هیچْ دست آویز",
        "explanation": "معنی بیت: تنگدست و دل ریش بآستان تو روی آوردم، مرحمتی کن که جز دوستاری تو وسیله و بهانه ای برای حصول مراد خود ندارم\n\nمعنی واژگان:خسته: مجروح/ رحمی: بخشایشی و مرحمتی کن، فعل، کن، و امثال آن را در این گونه موارد بتناسب معنی باید در تقدیر گرفت، نگاه کنید بغزل ۲۶۵ بیت سوم جرعة یعنی جرعه ای بده"
      },
      {
        "text": "بیا که هاتفِ میخانه دوش با من گفت / که در مَقامِ رضا باش و از قَضا مَگریز",
        "explanation": "معنی بیت: بشتاب که آوازدهندة غیبی در میکده دیشب بمن گفت: که بهر چه میرسد، خشنود باش و به قضای الهی گردن بنه\n\nمعنی واژگان:هاتف: سروش، ندا دهنده/ دوش: مقصود شب تاريک ازلي پيش از ايجاد جهان هستي است/ مقام رضا: تسليم در برابر حکم پروردگار/قضا: حکم حضرت حق"
      },
      {
        "text": "میانِ عاشق و معشوق هیچ حائل نیست / تو خود حجابِ خودی حافظ از میان برخیز",
        "explanation": "معنی بیت: هیچ چیز عاشق صادق را از معشوق جدا نمیکند. ای حافظ، اگر تو بجانان نرسیده ای، هستی و خودپرستی تو حجاب را هست، این پردة خودی را بدر تا بدوست پیوندی.\n\nمعنی واژگان:حايل: پرده، مانع/ حجاب: پرده، مانع"
      }
    ]
  },
  {
    "title": "غزل شماره ۲۶۷ حافظ",
    "verses": [
      {
        "text": "ای صبا گر بُگذری بر ساحلِ رودِ اَرَس / بوسه زن بر خاکِ آن وادی و مُشکین کُن نَفَس",
        "explanation": "معنی بیت: اگر باغبان مي خواهد براي مدّت اندکي با گل هم نشين و هم دم باشد، بايد چون بلبل بر جفاي خار دوري و فراق شکيبايي کند.\n\nمحصول بيت ــ اى صبا اگر گذرت به كنار رود ارس افتاد. خاك آن دره را ببوس و نفست را مشكين كن.\n\nمعنی واژگان:صبا: بادي که از شمال يا مشرق مي وزد و پيام آور و پيامبر ميان عاشق و معشوق است/ ساحل: کنار/ ارس: نام رودي است که از کنار تفليس و ميان آذربايجان و اران مي گذرد/ وادی: رودخانه و دره یا گشادکی میان دو کوه و نیز بمعنی صحرا /مشکين: عطرآگين، معطّر"
      },
      {
        "text": "منزلِ سَلمی که بادَش هر دَم از ما صد سلام / پُر صدایِ ساربانان بینی و بانگِ جرس",
        "explanation": "معنی بیت: خانة معشوق ما سلمی که در هر نفس از ما صد درود بر وی باد، پر از صدای شتربانان و بانگ زنگهاست، بکنایه مقصود آنست که در کوی محبوب از عاشقان کاروان در کاروان بینی.\n\nمعنی واژگان:سلمي: نامي است که براي هر معشوق و محبوبي علم شده (از عرائس شعري عرب و ادب فارسي بعد از اسلام)/ جرس: زنگ، زنگي که معمولاً به گردن شتر مي بندند"
      },
      {
        "text": "مَحمِلِ جانان ببوس، آن‌گه به زاری عَرضه دار / کز فِراقت سوختم ای مهربان فریاد رس",
        "explanation": "معنی بیت: رند لاابالي و مستي که همه ي تعلّقات مادّي را سوزانده و به دنياي فاني پشت پا زده است، با مصلحت انديشي چه کار دارد؟ آنچه نياز به تدبير و تأمّل دارد، کار سلطنت و کشورداري است.\n\nمحصول بيت ــ اى صبا همين كه منزل جانان را با نشانى\u200Cها كه ذكر شد يافتى محمل جانان را ببوس و آن\u200Cگاه با تضرع و زارى از جانب حافظ به حضورش عرض كن: كه از فراقت سوختم اى جانان مهربان به فرياد برس، يعنى خود را به من برسان و به دردم درمان كن.\n\nمعنی واژگان:محمل: کجاوه، پالکي/ جانان: محبوب، معشوق/ عرضه دار: عرض کن، بگو/ زاري: تواضع و فروتني/ فراق: دوري"
      },
      {
        "text": "من که قولِ ناصحان را خواندَمی قولِ رَباب / گوش‌مالی دیدم از هجران که اینم پند بس",
        "explanation": "معنی بیت: من که سخن خیراندیشان نصیحتگو را ترانة رباب میشمردم و گوش نمیکردم، بفراق مبتلا شدم و چنان دوری و جدائی یار گوش پیچی بمن داد که این سیاست برای عبرت من کفایت میکند.\n\nمعنی واژگان:قول: گفتار/ گفته ناصح: پندهنده/ قول: آواز، آوا/ رباب: نام سازي است زهي/ گوشمال: تنبيه، ضمناً کوک کردن رباب را نيز گوشمال مي گويند/ هجران: دوري از محبوب"
      },
      {
        "text": "عشرتِ شب‌گیر کن، مِی نوش کاندر راهِ عشق / شَب‌رُوان را آشنایی‌هاست با میرِ عَسَس",
        "explanation": "معنی بیت: بعیش سحرگاهی بپرداز و می خور که در طریق محبت عیاران را با فرمانده شبگردان و پاسبانان دوستیهاست، مقصود آنکه امیر عسس هم خود اهل عشق است و بر عاشقان سخت نخواهد گرفت.\n\nمعنی واژگان:عشرت: عيش و نوش/ شبگير: سحرگاه که در اينجا سحرگاهي و شبانه معني مي دهد/ شبرو: عيّار، در اينجا مقصود عيّاران عشق است که در راه عشق خود را به خطر مي اندازند/ ميرعسس: رييس پاسبانان و محتسبان که اسم شب مي دهد، اين ترکيب به معني «شراب» هم هست/ در سیاق فارسی گاه عسس را بمعنی مفرد بکار برده اند"
      },
      {
        "text": "عشق‌بازی کارِ بازی نیست ای دل! سر بِباز / زان که گویِ عشق نَتْوان زد به چوگانِ هوس",
        "explanation": "معنی بیت: دلا مهرورزی کاری آسان و سرسری نیست، سر در راه دوست فدا کن، چه گوی عشق را تنها بچوگان اخلاص و ارادت توان زد نه بچوگان خواهش نفس.\n\nمعنی واژگان:سربباز: سر خود را در اين راه بده، جان بده/ چوگان: چوبي سرکج در ميدان چوگان بازي که گوي را با آن مي زنند و پيش مي برند."
      },
      {
        "text": "دل به رَغبت می‌سپارد جان به چشمِ مستِ یار / گر چه هشیاران ندادند اختیارِ خود به کس",
        "explanation": "معنی بیت: دل بطیب خاطر جان بچشم مست یار میدهد، اگرچه آگاه دلان اختیار خویش بکسی نسپردند."
      },
      {
        "text": "طوطیان در شِکَّرِستان کامرانی می‌کنند / و از تَحَسُّر دست بر سر می‌زند مسکین مگس",
        "explanation": "معنی بیت: طوطیان در کشتزار نیشکر بکام دل شکر می شکنند و مگس بیچاره از حسرت محرومی دست نومیدی بر سر میکوبد، بکنایه مقصود آنست که برخی از عاشقان شهد وصال مینوشند و برخی دیگر بی نصیب میمانند؛ ظهیر فاریابی گوید:\n\nطوطی طبع در هوس شکر لبت\n\nبر سر همی زند چو مگس زارزار دست\n\nمعنی واژگان:طوطيان: مقصود اطرافيان شاه شجاع هستند/ شکرستان: جايي که پر از شکر و نيشکر است يعني در کنار شاه/ کامراني: عيش و عشرت/ تحسّر: نااميدي/ مسکين: بيچاره/ ظاهر شکل مگس وقتي برجايي مي نشيند چنين است که گويي دستهايش را بر سرش مي زند"
      },
      {
        "text": "نامِ حافظ گر برآید بر زبانِ کِلکِ دوست / از جنابِ حضرتِ شاهم بس است این مُلتَمَس",
        "explanation": "معنی بیت: اگر اسم حافظ بر قلم یار جاری شود، از درگاه حضرت شاه حصول این خواسته و مطلوب مرا کفایت میکند.\n\nمعنی واژگان:کلک: قلم/ جناب: آستانه/ حضرت: درگاه، دربار/ ملتمس: خواهش، استدعا"
      }
    ]
  },
  {
    "title": "غزل شماره ۲۶۸ حافظ",
    "verses": [
      {
        "text": "گُلعِذاری ز گلستانِ جهان ما را بس / زین چمن سایهٔ آن سروِ روان ما را بس",
        "explanation": "معنی بیت: آيا با رياکاران هم صحبت شوم؟ از من دور باد. از ميان همه ي گرانان عالم براي من فقط جام بزرگ شراب کافي است.\n\nمحصول بيت ــ از گلستان جهان يك گلچهره براى ما كافى است و هم\u200Cچنين سايه آن سرو روان در اين چمن دنيا براى ما بس است. مراد اين است كه سايه لطف جانان ما را بس است. مقصود از گلعذار و سرو روان جانان است.\n\nمعنی واژگان:گلعذار: کسي که چهره اش همچون گل لطيف و زيباست. )/ سرو روان: يار خوش قد و قامت/ چمن: باغ گلستان/ جهان: گلزار گیتی"
      },
      {
        "text": "من و همصحبتیِ اهلِ ریا دورَم باد / از گرانانِ جهان، رَطلِ گران ما را بس",
        "explanation": "معنی بیت: هیهات که من با ریاکاران، همنشین شوم، بجای اهل ریا که مصاحبتشان بر آدمی گران و سنگین می آید، پیمانه گرانسنگ ما را کفایت میکند.\n\nمعنی واژگان:همصحبتي: همنشيني/ اهل ريا: متظاهرين، رياکاران/ دورم باد: از من دور باشد/ گران: به دو معني است يکي به معني گرانجان است يعني کسي که مزاحم است و عيش انسان را منغّص مي کند، و معني دوم آن سنگين و وزين است / رطل: پيمانه ي شراب/ اهل ريا در اين بيت به گرانجانان تعبير شده است"
      },
      {
        "text": "قصرِ فردوس به پاداشِ عمل می‌بخشند / ما که رندیم و گدا، دیرِ مُغان ما را بس",
        "explanation": "معنی بیت: کاخ بهشت را در جزای کردار نیک بپارسایان میدهند، ما که از قلندران وارسته و فقیران نیازمند آستان ایزدیم، صومعة پیرمغان یا محفل سالکان راه حق ما را بسنده است.\n\nمعنی واژگان:قصر فردوس: کاخ بهشت/ رند: کسي که ظاهري بد و باطني نيک دارد و از لحظه هاي عمر خويش براي رسيدن به حق استفاده مي کند/ دير مغان: ميخانه، شرابخانه/ رند و گدا تعبيري است از کساني که از ظاهر آنها عمل به کار نيک برنمي آيد"
      },
      {
        "text": "بنشین بر لبِ جوی و گذرِ عمر ببین / کاین اشارت ز جهانِ گذران، ما را بس",
        "explanation": "معنی بیت: بر لب جوي بنشين و گذشتن عمر را نگاه کن که از جهان گذرنده و فاني همين اشاره براي ما کافي است.\n\nمحصول بيت ــ بر كنار جوى بنشين و گذر عمر را ببين. يعنى از جريان آب گذشت عمر را قياس گير، زيرا اين اشاره از جهان بى\u200Cثبات براى ما بس است: از گذشت و جريان آب بگذشتن جهان منتقل مى\u200Cشويم و همين يك اشاره ما را بس است.\n\nمعنی واژگان:گذر: عبور/ اشاره: اشاره، نشانه/ گذران: گذرنده"
      },
      {
        "text": "نقدِ بازارِ جهان بِنگر و آزارِ جهان / گر شما را نه بس این سود و زیان ما را بس",
        "explanation": "معنی بیت: در نقدینه یا زر و سیم دنیا و رنج و محنتی که از نگاه داشتن آن میکشی بیندیش، اگر این معامله و تجارت که جز زیانکاری حاصلی ندارد، برای عبرت شما کفایت نمیکند ما را کافی است.\n\nمعنی واژگان:نقد: وجه، سرمايه، پول، سود/ آزار: سختي ها/ زيانها نه بس: کافي نيست /سود و زیان: معامله و تجارت"
      },
      {
        "text": "یار با ماست، چه حاجت که زیادت طلبیم؟ / دولتِ صحبتِ آن مونسِ جان ما را بس",
        "explanation": "معنی بیت: معشوق در کنار ماست. ديگر چه نيازي است که چيز زيادي بخواهم؛ زيرا سعادت هم نشيني با آن مونس جان براي من کافي است.\n\nمحصول بيت ــ يار با ماست چه احتياج كه طالب صفاى زيادتر باشيم. زيرا دولت صحبت آن مونس جان ما را بس است.\n\nمعنی واژگان:دولت: خوشبختي/ صحبت: همنشيني/ دولت صحبت: نعمت مصاحبت /مونس: انيس، آرام جان و دل، باعث آرامش دل و جان/ يار به مونس جان تعبير شده است/ معشوق حقيقي که هم همه جا هست و هم از رگ گردن به عاشقان نزديکتر است"
      },
      {
        "text": "از درِ خویش خدا را به بهشتم مَفرست / که سرِ کویِ تو از کون و مکان ما را بس",
        "explanation": " معنی بیت: از آستان خود برای رضای خدا مرا ببهشت هم روانه مکن چه سر منزل تو از جهان هستی ما را کفایت میکند، مقصود آنکه نعیم قرب حق نزد عاشق از حور و قصور والاترست.\n\nمعنی واژگان:خدا را: ظاهراً معني براي خدا مي دهد، امّا حافظ گاهي از اوقات «خدا را» را به جاي «خدايا» به کار مي برد که در اينجا نيز بايد چنين باشد (او نمي ديدش و از دور خدا را مي کرد)/ سر کوي تو: جوار تو، پيشگاه تو/ کون و مکان: همه ي جهان هستي و عالم ماده که نیاز بمکان دارد، نیز نگاه کنید بغزل ۷۴ بیت (۱) / عارف عاشق حق است نه مشتاق بهشت او"
      },
      {
        "text": "حافظ از مَشْرَبِ قسمت گِلِه ناانصافیست / طبعِ چون آب و غزل‌هایِ روان ما را بس",
        "explanation": "معنی بیت: ای حافظ از آبشخور بهرة مقسوم گله کردن دور از داد و انصافست، داشتن چشمة فیاض قریحه و غزلهای روان چون آب ما را کفایت میکند؛ در مصراع دوم صنعت التفات از مخاطب ( حافظ) بمتکلم (ما) مراعات شده است.\n\nمعنی واژگان:مشرب: آبشخور/قسمت: نصيب، سرنوشت/ گله: شکايت/ طبع: قريحه ي شاعري/ چون آب: مانند آب، زلال و صاف/ روان: بدون تعقيد و اشکال"
      }
    ]
  },
  {
    "title": "غزل شماره ۲۶۹ حافظ",
    "verses": [
      {
        "text": "دلا، رَفیقِ سفر بختِ نیکخواهت بس / نسیمِ روضهٔ شیراز، پیکِ راهت بس",
        "explanation": "معنی بیت: ای دل ، همسفر تو طالع سازگارت بسنده است و باد ملایم باغ شیراز قاصد و راهنمای تو برای بازگشت به وطن کافی است.\n\nمعنی واژگان:دلا: عزيز من/ بخت نيکخواه: طالع خيرخواه/ نسيم: باد ملايم، بوي خوش/ روضه: باغ پيک: قاصد"
      },
      {
        "text": "دگر ز منزلِ جانان سفر مَکُن درویش / که سِیرِ معنوی و کُنجِ خانقاهت بس",
        "explanation": "معنی بیت: ای صوفی صافی درون از کوی معشوق آهنگ سفر مکن ، چه ماندن در وطن و مقیم خانقاه شدن و سیر انفسی کردن تو را کفایت می کند.\n\nمعنی واژگان:جانان: معشوق/ منزل جانان: دل و روان عاشق که محلّ نزول معشوق حقيقي است/ درويش: معمولاً اين کلمه در ديوان حافظ در مفهوم مثبت و به معني صوفي راستين مي آيد/ سير معنوي: سفر روحي و توأم با معنويّت/خانقاه: محلّ درويشان و صوفيان"
      },
      {
        "text": "وگر کمین بِگُشایَد غمی ز گوشهٔ دل / حریمِ درگهِ پیرِ مغان، پناهت بس",
        "explanation": "معنی بیت: و اگر اندوهي از گوشه ي دل بيرون بيايد و به سويت حمله کند، حريم آستان پير ميکده به عنوان پناه گاه براي تو کافي است.\n\nمحصول بيت ــ اگر غمى از گوشه دل در كمينت باشد حريم درگه پيرمغان براى پناه تو كافى است. يعنى اگر غمى بردلت بنشيند برو به ميخانه باده بخور.\n\nمعنی واژگان:کمين گشودن: قصد هجوم کردن/ حريم: اطراف/ درگه پيرمغان: ميخانه/ پیر مغان:رهبر روحانی و پیر دلیل و خضر/ طریق.پناه: ملجأ، جان پناه بردن"
      },
      {
        "text": "به صَدرِ مَصْطَبه بنشین و ساغرِ مِی‌ نوش / که این قَدَر ز جهان، کسبِ مال و جاهَت بس",
        "explanation": "معنی بیت: بر پیشگاه سکوی میخانه تکیه بزن و جام بگیر که همین اندازه خواسته و مقام از گیتی به دست آوردن (صدر نشین میخانه بودن و می بر کف داشتن)برای تو بس باشد.\n\nمعنی واژگان:صدر: بالا/ مصطبه: ميخانه، سکّويي که در ميخانه ها بوده است/ ساغر: پياله ي شراب/ قدر: اندازه/ کسب: بدست آوردن/جاه: مقام"
      },
      {
        "text": "زیادتی مَطَلَب، کار بر خود آسان کن / صُراحیِ مِیِ لعل و بُتی چو ماهَت بس",
        "explanation": "معنی بیت: زياده طلب مباش و کار را بر خود آسان بگير که جام شراب سرخ رنگ و معشوق ماه رو براي تو کافي است.\n\nمحصول بيت ــ در طلب چيز زياد مباش و كار را بر خود آسان گير يعنى به خودت فشار وارد مكن زيرا يك شيشه شراب قرمز و يك بت چون ماه براى تو بس است.\n\nمعنی واژگان:زيادت: زياديي بر آنچه داري/ صراحي: شيشه ي شراب، تنگ شراب/ مي لعل: شراب سرخ، شراب گلگون/ بت: زيبارو"
      },
      {
        "text": "فلک به مَردمِ نادان دهد زِمامِ مراد / تو اهل فضلی و دانش، همین گناهت بس",
        "explanation": "معنی بیت: گردون سر رشتۀ آرزو و مطلوب را به نادانان می سپارد و آنان را به کام میرساند ، تو صاحب فضیلت و علمی و همین از نظر فلک کافی است که تو را محروم دارد.\n\nمعنی واژگان:فلک: آسمان، سپهر کج رفتار/ زمام مراد به کسي دادن: او را به آرزوهايش رسانيدن"
      },
      {
        "text": "هوایِ مسکن مألوف و عهدِ یارِ قدیم / ز رهروانِ سفرکرده، عذرخواهت بس",
        "explanation": "معنی بیت: هوای خوش وطن که بدان انس و الفت داری و پیمان یاران دیرینه به جای همراهان سفر گزیده برای پوزش خواهی از تو کفایت می کند و تو را دل خوش میدارد.\n\nمعنی واژگان:هوي: دوستي/ مسکن مألوف: سرزمين آشنا/ عهد يار قديم: پيمان با يار کهن/ رهروان سفرکرده: سفرکردگان/ عذرخواه: مايه ي بهانه و عذر"
      },
      {
        "text": "به مِنَّتِ دگران خو مَکُن که در دو جهان / رضایِ ایزد و اِنعامِ پادشاهت بس",
        "explanation": "معنی بیت: به منّت و بخشش ديگران عادت مکن که در دو جهان رضايت خداوند و احسان پادشاه براي تو کافي است.\n\nمحصول بيت ــ عادت به منت ديگران نداشته باش زيرا در دو دنيا رضاى خداوند و انعام پادشاه برايت بس است. يعنى كسب رضايت خدا با اجراى او امرش و قانع گشتن به احسان و انعام پادشاه تو را بس است. مراد: برى حطام دنيا از ديگران منت مكش."
      },
      {
        "text": "به هیچ وِردِ دگر نیست حاجت ای حافظ / دعایِ نیمْ‌شب و درسِ صبحگاهت بس",
        "explanation": "معنی بیت: اي حافظ، به هيچ ذکر و دعاي ديگري نياز نداري و تنها دعاي نيم شب و درس سحري براي تو کافي است.\n\nمرو به خواب، که حافظ به بارگاهِ قبول\n\nز وِردِ نيم شب و درسِ صبحگاه رسيد\n\nمحصول بيت ــ اى حافظ تو به هيچ ورد احتياج ندارى زيرا دعاى نيم شبى و درس صبحگاهى براى تو بس است. يعنى اشتغال به كار ديگر به جز از كار خاص لازم نيست فقط مشغول گشتن به اين دو چيز براى تو كافى است.\n\nمعنی واژگان:ورد: دعايي که بطور مکرّر و گاهي زير لب خوانده مي شود/ درس: مقصود دراست و تفکّر است نه درس معمولي"
      }
    ]
  },
  {
    "title": "غزل شماره ۲۷۰ حافظ",
    "verses": [
      {
        "text": "دردِ عشقی کشیده‌ام که مَپُرس / زهرِ هجری چشیده‌ام که مَپُرس",
        "explanation": "معنی بیت: محنت عشقی تحمل کرده ام که از آن سؤال مکن که نمیتوانم پاسخ گفت و زهر جدائی نوشیده ام که از تلخی آن نتوان پرسید یعنی یُدرَک وَلا یوصَف است\n\nمعنی واژگان:هجر: دوري از يار/ درد عشق يعني دردي که بخاطر عشق است"
      },
      {
        "text": "گشته‌ام در جهان و آخرِ کار / دلبری برگزیده‌ام که مپرس",
        "explanation": "معنی بیت: همه ي عالم را گشته ام و در پايان معشوق زيبايي را برگزيده ام که مپرس.\n\nمحصول بيت ــ در دنيا به همه جا رفتم و همه جا را گشتم آخر الامر دلبرى اختيار كردم كه مپرس يعنى زيبا دلبرى برگزيده\u200Cام\n\nمعنی واژگان:گشته ام: گردش کرده ام/ دلبر: معشوقي که با زيباييهاي ظاهري و باطني خود از عاشق دل مي برد/ برگزيدن: انتخاب کردن"
      },
      {
        "text": "آن چنان در هوایِ خاکِ دَرَش / می‌رود آبِ دیده‌ام که مپرس",
        "explanation": "معنی بیت: آن چنان در اشتياق خاک درگاهش اشک مي ريزم که مپرس.\n\nمحصول بيت ــ در هواى خاك درش آب ديده\u200Cام آن چنان مى\u200Cرود كه مپرس. يعنى در آرزوى خاك درگاهش اشك چشمم چنان جارى مى\u200Cشود كه مپرس.\n\nمعنی واژگان:هوي: آرزو/ آب ديده: اشک"
      },
      {
        "text": "من به گوشِ خود از دهانش دوش / سخنانی شنیده‌ام که مپرس",
        "explanation": " معنی بیت: ديشب من از معشوق با گوش خود سخناني شنيده ام که مپرس.\n\nمحصول بيت ــ من با گوش خودم ديشب از دهانش سخنانى شنيده\u200Cام كه مپرس. يعنى صحبت\u200Cهاى عجيب شنيده\u200Cام كه سؤال مكن.\n\nمعنی واژگان:دوش: ديشب/ سخناني که عاشق از معشوق شنيده است توأم با ناز و عتاب بوده است"
      },
      {
        "text": "سویِ من لب چه می‌گَزی که مگوی / لبِ لعلی گَزیده‌ام که مپرس",
        "explanation": "معنی بیت: چرا با دندان بر لب فشردن بمن اشاره میکنی که خاموش باش، من چنان لب نوشین لعل فامی را بوسیده ام که حلاوت آن دریافت میشود و بسخن در نمی آید.\n\nمعنی واژگان:چه: چرا، براي چه/ لب گزيدن: در مصراع اول اشاره به سکوت کردن و در مصراع دوم بوسيدن/ لب لعل: لب گلگون"
      },
      {
        "text": "بی تو در کلبهٔ گداییِ خویش / رنج‌هایی کشیده‌ام که مپرس",
        "explanation": "معنی بیت: اي معشوق، بي تو در کلبه ي محقّر و فقيرانه ام، رنج هايي کشيده ام که مپرس.\n\nمحصول بيت ــ بى\u200Cتو در كلبه گدايى خود زحمت\u200Cهاى زياد كشيده\u200Cام كه سؤال مكن: خيلى رنج\u200Cهاى سخت كشيده\u200Cام.\n\nمعنی واژگان:کلبه ي گدايي: کلبه ي فقيرانه/ بي تو: دور از تو، در هجران تو"
      },
      {
        "text": "همچو حافظ غریب در رَهِ عشق / به مَقامی رسیده‌ام که مپرس",
        "explanation": "معنی بیت: مانند حافظ غریب وار دور از وطن سالک طریق محبت شدم و بمقامی از مقامات سلوک رسیده ام که پرسیدنی نیست یعنی نه در وصف گنجد و نه در ادراک.\n\nمعنی واژگان:غريب: تنها و بدون راهنما و ياور/ مقام: جايگاه، پايگاه"
      }
    ]
  },
  {
    "title": "غزل شماره ۲۷۱ حافظ",
    "verses": [
      {
        "text": "دارم از زلفِ سیاهش گِلِه چندان که مَپُرس / که چُنان ز او شده‌ام بی سر و سامان که مَپُرس",
        "explanation": "معنی بیت: از زلف زيبا و تابدار معشوق که مرا بي سر و سامان کرده است، آن چنان گله و شکايت دارم که مپرس.\n\nمحصول بيت ــ از زلف سياه جانان آن\u200Cقدر شكايت دارم كه هيچ مپرس. زيرا چنان بى\u200Cسرو سامانم كرده كه حد ندارد يعنى علت شكايتم از او به\u200Cواسطه بى\u200Cسروسامانى بى\u200Cحد و حساب است كه نصيبم كرده است.\n\nمعنی واژگان:گله: شکايت/ بي سر و سامان: پريشان"
      },
      {
        "text": "کَس به امّیدِ وفا ترکِ دل و دین مَکُناد / که چُنانم من از این کرده پشیمان که مپرس",
        "explanation": "معنی بیت: مبادا کسی بانتظار وفاداری دلبر دل و دین از دست بدهد که من درین معامله چندان زیان کرده ام و پشیمانم که از حد سؤال بیرونست.\n\nمعنی واژگان:اميد: آرزو، اعتماد/ ترک … مکناد: خدا کند که ترک نکند/ چنان: به طوري، به گونه اي"
      },
      {
        "text": "به یکی جرعه که آزارِ کَسَش در پِی نیست / زحمتی می‌کشم از مردمِ نادان که مپرس",
        "explanation": "معنی بیت: بسبب نوشیدن یک آشام می که بدنبال آن رنجی از من بکس نمیرسد، تحمل دردسر و آزاری از جاهلان میکنم که از حد پرسش فراترست، مقصود آنست که مرا بفسق منسوب میدارند.\n\nمعنی واژگان:جرعه: مقصود جرعه اي از شراب است/ در پي (اش): به دنبالش/ پس از آن زحمت کشيدن: تحمّل مزاحمت."
      },
      {
        "text": "زاهد از ما به سلامت بگذر کـ‌این مِیِ لعل / دل و دین می‌برد از دست بدان سان که مپرس",
        "explanation": "معنی بیت: ای پارسا، از آسیب ما خویشتن را برکنار دار و دور شو، چه این بادة لعل فام دل و دین ترا می رباید، بدانگونه که از حد پرسش بیرون است، حافظ در غزل دیگر نیز فرماید:\n\nزاهد از کوچة رندان بسلامت بگذر\n\nتا خرابت نکند صحبت بدنامی چند\n\nمعنی واژگان:سلامت: صلح، خوشي، مسالمت/ مي لعل: شراب گلگون/ دل و دين بردن: از خود بيخود کردن/ بدان سان: به گونه اي، به طوري"
      },
      {
        "text": "گفت‌وگوهاست در این راه که جان بُگْدازد / هر کسی عربده‌ای این که مبین آن که مپرس",
        "explanation": "معنی بیت: در راه عشق مسائلی است که حل آن جانفرساست، هرکسی در جستن این اسرار قیل و قالی بپا میکند، خدا کند که این عربده ها را نبینی و نشنوی و از آن باز نپرسی.\n\nمعنی واژگان:گفت و گوها: سخنان و بحث و جدلها/ درين راه: در راه عشق و شيدايي/ بگدازد: آب مي کند و مي کاهد (مانند شمع)/ عربده: فرياد و نزاع و منازعه، دعوا."
      },
      {
        "text": "پارسایی و سلامت هَوَسم بود، ولی / شیوه‌ای می‌کند آن نرگسِ فَتّان که مپرس",
        "explanation": "معنی بیت: میلی بزهد ورزی و ایمنی از بلای عشق داشتم، اما آن نرگس دیدة فتنه انگیز چنان کرشمه ای میکند و دل میبرد که از حد پرسش فراترست، سعدی گوید:\n\nگوشه گرفتم ز خلق و فایدتی نیست\n\nگوشة چشمت بلای گوشه نشین است\n\nمعنی واژگان:پارسايي: زهد و پرهيزگاري و تقوي /سلامت: مسالمت /هوسم بود: به خواسته ي من بود/ شيوه کردن: ناز و کرشمه کردن/ نرگس فتّان: چشم زيبا و فتنه انگيز"
      },
      {
        "text": "گفتم از گویِ فلک صورتِ حالی پرسم / گفت آن می‌کشم اندر خمِ چوگان که مپرس",
        "explanation": "معنی بیت: با خود گفتم از کرة سپهر چگونگی حالش را جویا شوم. پاسخ داد که مرا از خود اختیاری نیست و در چنبر چوگان تقدیر رنجی تحمل میکنم که بوصف در نمی آید و از آن نتوان باز پرسید.\n\nمعنی واژگان: صورت حال: چگونگي وضع/ مي کشم: تحمّل زحمت و رنج مي کنم/ خم: انحنا، خميدگي/ چوگان: چوب سرکجي در ميدان چوگان بازي که گوي را با آن مي زنند"
      },
      {
        "text": "گفتمش زلف به خونِ که شکستی؟ گفتا / حافظ این قصه دراز است به قرآن که مپرس",
        "explanation": "معنی بیت: بیار گفتم: گیسو را برای ریختن خون کدام عاشق شکسته و تابدار کردی؟ پاسخ داد: داستان گیسوی من بدرازا میکشد، مقصود آنکه در راه عشق عاشقان بسیار جان باخته و خواهند باخت، ترا بقرآن سوگند که ازین مسأله مپرس که از حد پرسش و پاسخ بیرون است.\n\nمعنی واژگان:زلف به خون کسي شستن: براي کشتن کسي گيسوان را پُر پيچ و تاب کردن و آراستن يا کسي را با عشق و زيبايي خود کشتن و اکنون شاد و سرمست زلف خود را پر پيچ و تاب کردن."
      }
    ]
  },
  {
    "title": "غزل شماره ۲۷۲ حافظ",
    "verses": [
      {
        "text": "باز آی و دلِ تنگِ مرا مونس جان باش / وین سوخته را مَحرَمِ اسرارِ نهان باش",
        "explanation": "معنی بیت: اي يار، برگرد و هم دم جان اين دل تنگ من شو و محرم اسرار پنهاني اين سوخته در آتش عشق باش.\n\nمحصول بيت ــ اى جانان برگرد و دل تنگ مرا مونس جان باش و به اسرار نهفته اين سوخته دل محرم باش.\n\nمعنی واژگان:دل تنگ: دل غمگين/ مونس جان: همدم جان نواز/ سوخته: مقصود سوخته از آتش عشق و حرمان و فراق/ محرم: راز دار"
      },
      {
        "text": "زان باده که در میکدهٔ عشق فروشند / ما را دو سه ساغر بده و گو رمضان باش",
        "explanation": "معنی بیت: از شراب معرفت که در میخانه عشق الهی بسالکان راه دهند، بما دو سه جام بنوشان، اگر چه ماه حرام رمضان باشد، چه نوشیدن این می همیشه مباح است.\n\nمعنی واژگان:باده: شراب/ ساغر: جام/ گو … مباش: باشد که باشد، هرچند باشد/ ميکده ي عشق: جايي که انسان را از عشق سرمست مي کند"
      },
      {
        "text": "در خرقه چو آتش زدی ای عارفِ سالِک / جهدی کن و سرحلقهٔ رندانِ جهان باش",
        "explanation": "معنی بیت: ای شناسای رهرو حق چون در خرقة تن آتش زدی بکنایه یعنی چون ترک ریا و ننگ و نام و خودپرستی کردی، اینک کوششی کن که در وارستگی و قلندری در مجمع رندان عالم صدرنشین باشی، بعبارت دیگر یعنی اگر در راه فنا قدم نهاده ای جهدی کن تا بمقام بقا رسی.\n\nمعنی واژگان:در خرقه آتش زدن: صرف نظر کردن از آن، براي شادي از ورود کسي يا کساني در پيشگاه او با سوزاندن خرقه/ عارف: کسي که به مرحله ي عرفان و شناخت رسيده باشد/ سالک: راهرو، مبتدي در راه سلوک و طريقت (که در اينجا به اعتبار ما کان ذکر شده است) «هم عارف و هم سالک با طنز و گوشه و کنايه گفته شده است»/ رندان: کساني که ظاهري بد و باطني نيکو دارند و از لحظات عمر خود در راه رسيدن به حق استفاده مي کنند."
      },
      {
        "text": "دلدار که گفتا به تواَم دل نگران است / گو می‌رسم اینک به سلامت، نگران باش",
        "explanation": "معنی بیت: بدلبر که میگفت: دلم اندیشه مند و منتظر تست، بازگو که هم اکنون تندرست و ایمن از آسیب گزند بنزد تو می آیم، چشم براه بمان\n\nمعنی واژگان:دلدار: معشوق/ نگران: در انتظار، منتظر، چشم به راه."
      },
      {
        "text": "خون شد دلم از حسرتِ آن لعلِ روان بخش / ای دُرجِ محبت به همان مُهر و نشان باش",
        "explanation": "معنی بیت: دل من از اندوه دور ماندن از آن لب لعل فام نوشین خون گشت، ای صندوقچة مهر همچنان با مهر و نشان عشق دیرینه دست نخورده بمان.\n\nمعنی واژگان:خون شد: غصّه دار شد/ حسرت: نااميدي/ لعل: لب گلگون يار/ روان بخش: روح بخش، شادکننده ي جان/ درج: صندوقچه ي ظريف، مقصود دهان معشوق است که مرواريدهاي دندان وي در آن جا دارد/ مهر و نشان: دست نخوردگي/ کلمه ي «محبّت» بعد از درج بر ترکيب مهر و نشان تأثير دارد يعني عدم تغيير در سخنان محبت آميز"
      },
      {
        "text": "تا بر دلش از غصه غباری نَنِشیند / ای سیلِ سرشک از عقبِ نامه روان باش",
        "explanation": "معنی بیت: اي اشک سيل آسا براي اينکه از غم و غصّه غبار رنجش و آزردگي بر دل يار ننشيند، در پي نامه ي من روان باش تا اندوه را از دل او بشويي.\n\nتا به دامن ننِشيند ز نسيمش گَردي\n\nسيل خيز از نظرم رهگذري نيست که نيست\n\nمحصول بيت ــ براى اين كه غبارى از غم و غصه بر دل جانان ننشيند. اى سيل اشك به\u200Cدنبال نامه روان شو. يعنى به جانان تسلى بده و بگو خود خواجه الان مى\u200Cرسد.\n\nمعنی واژگان:غبار: گرد و خاک که در اينجا استعاره از غم و غصّه است."
      },
      {
        "text": "حافظ که هوس می‌کندش جامِ جهان بین / گو در نظرِ آصفِ جمشید مکان باش",
        "explanation": "معنی بیت: بحافظ که آرزوی دست یافتن بجام جهان نما را دارد، سفارش کن که از نظرگاه لطف آصف روزگار وزیر روشندل که پایگاهش چون جمشید والاست، دور نشود؛ باید در نظر داشت که آصف به فتح صاد نام وزیر حضرت سلیمان است و پیشینیان گمان میکردند که جمشید همان سلیمان بوده است- در غزلیات حافظ مراد از آصف بیشتر مقصود خواجه جلال الدین تورانشاه وزیر شاه شجاع است، نگاه کنید بصفحة ۱۸ حافظ شناسی نگارش شادروان محمد علی بامداد.\n\nمعنی واژگان: هوس میکندش جام جهان بین: او را هوس جام جهان بین پدید می آید/ جام جهان بين: مقصود جام شراب است/ گو … باش: بايد باشد/ آصف: در اصل نام وزير حضرت سليمان است که در اينجا بجاي «وزير» بکار رفته است، و در ادبيات فارسي معمولاً سليمان و جمشيد را يکي مي دانند و ترکيب جمشيد مکان به همين مناسب است/ جمشيدمکان: کسي که مقام او مانند مقام جمشيد است يعني والامقام"
      }
    ]
  },
  {
    "title": "غزل شماره ۲۷۳ حافظ",
    "verses": [
      {
        "text": "اگر رفیقِ شفیقی، درست پیمان باش / حریفِ خانه و گرمابه و گلستان باش",
        "explanation": "معنی بیت: اگر یار مهربان دلسوزی وفاداری کن و همدم یار خود در همه جا باش، چه سرای چه حمام چه گلزار\n\nمعنی واژگان:شفيق: مهربان /درست پيمان: پاي بند به عهد و پيمان/ حريف: دوست، همراه، رفيق، موافق، همکار"
      },
      {
        "text": "شِکَنجِ زلفِ پریشان به دستِ باد مده / مگو که خاطرِ عُشّاق، گو پریشان باش",
        "explanation": "معنی بیت: چین گیسوی آشفته را بنسیم مسپار و مگو که از آشفته گشتن دل عاشقان پروائی نباشد.\n\nمعنی واژگان:شکنج: پيچ و تاب/ به دست باد دادن: در مسير باد رها کردن/ خاطر عشّاق: دل عاشقان/ گو … باش: باشد که باشد."
      },
      {
        "text": "گَرَت هواست که با خِضْر هم‌نشین باشی / نهان ز چشمِ سِکَندَر چو آبِ حیوان باش",
        "explanation": "معنی بیت: اگر دوست میداری که با حضرت خضر قرین شوی و آب بقا بنوشی و جمعیت خاطر یابی، از دیدة اسکندر عهد یعنی پادشاه عصر خویشتن را پنهان بدار و گوشه نشینی اختیار کن؛ بدانگونه که چشمة آب حیات از چشم اسکندر ناپدید گشت.\n\nمعنی واژگان:هوي: دوستي، هوس، عشق/ خضر: يکي از پيغمبران است که به سبب نوشيدن آب زندگي عمر جاودان دارد و چون پيغمبر است نمادي از مردان خداست/ سکندر: مقصود اسکندر ذوالقرنين است که خضر جزو همراهان او بود و در جستجوي آب زندگي به سرچشمه ي آن رسيد اما نتوانست از آن آب بياشامد و تنها حضرت خضر به نوشيدن اين آب نايل آمد/ آب حيوان: آب زندگي، آب حيات که هرکس از آن بياشامد عمر جاودان مي پذيرد"
      },
      {
        "text": "زبورِ عشق نوازی نه کارِ هر مرغی است / بیا و نوگُلِ این بلبلِ غزل‌خوان باش",
        "explanation": "معنی بیت: سرود عشق خواندن و نواختن هنر هر پرنده ای نیست، ای یار بشتاب و قدم رنجه کن و گل تازه شکفتة بلبل داستانسرای خود باشد که منم.\n\nمعنی واژگان:زبور: نام کتاب حضرت داوود است که خود با آهنگ و نغمه ي داوودي مي خوانده است و زبور عشق نوازي: به مفهوم اظهار عشق کردن با ظرافت و دلپذيري است/ نوگل: گل تازه، معشوق جوان و شاداب/ اين بلبل غزلخوان: مقصود خود شاعر است"
      },
      {
        "text": "طریقِ خدمت و آیینِ بندگی کردن / خدای را که رها کن، به ما و سلطان باش",
        "explanation": "معنی بیت: ترا بخدا سوگند شیوة خدمتگزاری و رسم بندگی ورزیدن را بما واگذار و تو فرمانروا باش که ما بفرمانبرداری دلخوشیم.\n\nمعنی واژگان:طريق و آيين: راه و روش/ خداي را: براي خدا/ رها کن به ما: به عهده ي ما واگذار."
      },
      {
        "text": "دگر به صیدِ حرم تیغ برمکش، زنهار / وز آن که با دلِ ما کرده‌ای پشیمان باش",
        "explanation": "معنی بیت: هان بار دیگر بر من که صیدم حرم عشق توام، شمشیر جفا آهیخته مدار و از جوری که بر دل من روا داشته ای ندامت اظهار کن.\n\nمعنی واژگان:صيد حرم: شکارهايي که در بيابانهاي اطراف خانه ي خدا هستند/ تيغ کشيدن: حمله کردن به قصد کشتن/ زنهار: مواظب باش"
      },
      {
        "text": "تو شمعِ انجمنی، یک‌زبان و یک‌دل شو / خیال و کوشش پروانه بین و خندان باش",
        "explanation": "معنی بیت: تو فروغ بخش محفلی مانند شمع باش که دل و زبانش هر دو یکسان آتشین است، طلعت پروانة عاشق و سعی او را بر گرد شمع فروزان وجود خود بنگر و تبسمی کن.\n\nمعنی واژگان:يک زبان: زبان شمع فتيله و در نتيجه شعله ي آن است که يگانه است، و يک زباني معشوق پاي بندي به عهد است/ يک دل: باز هم دل شمع همان فتيله ي اوست که يگانه است، و يک دلي معشوق همراهي او با عاشق است/ خندان: شعله ي شمع خندان بودن اوست."
      },
      {
        "text": "کمالِ دل‌بری و حُسن در نظربازی است / به شیوهٔ نظر، از نادرانِ دوران باش",
        "explanation": "معنی بیت: نهایت دلستانی و زیبائی در عاشقان خود بعنایت نگریستن است، تو هم ای دلبر در آئین مهر و نگرش از یگانگان روزگار باش.\n\nمعنی واژگان:کمال: کامل بودن/ حسن: زيبايي/ نظربازي: در مورد معشوق جلب نظر عاشقان ما با ناز و غمزه و کرشمه/ شيوه: روش، ناز و کرشمه/ نادران: بي همتايان/ دوران: روزگار"
      },
      {
        "text": "خموش حافظ و از جورِ یار ناله مکن / تو را که گفت که در رویِ خوب، حیران باش؟",
        "explanation": "معنی بیت: ای حافظ، دم درکش و از ستم یار منال. کسی بتو نگفت که بر چهرة زیبا نگاه کن و سرگشته شو، خودت عاشق شدی جای شکوه نیست.\n\nمعنی واژگان:روي خوب: چهره ي زيبا /حيران: سرگشته."
      }
    ]
  },
  {
    "title": "غزل شماره ۲۷۴ حافظ",
    "verses": [
      {
        "text": "به دورِ لاله قدح گیر و بی‌ریا می‌باش / به بویِ گُل نفسی همدمِ صبا می‌باش",
        "explanation": "معنی بیت: در نوبت و موسم لاله باده بنوش و از ریاکاری بپرهیز و با بوی دلاویز گل یک دم با نسیم بهاری همنفس شو و در گلستان جای گزین.\n\nمعنی واژگان:دور: هنگام، دوران/ قدح گرفتن: شراب نوشيدن/ نفسي: لحظه اي (استعمال «نفسي» به جهت تناسب آن با بو و صباست)/ صبا: بادي که از شمال يا مشرق مي وزد و پيام آور و پيامبر ميان عاشق و معشوق است و چون در فصل بهار از ميان گلها عبور مي کند معطّر است."
      },
      {
        "text": "نگویمت که همه ساله مِی پرستی کن / سه ماه مِی خور و نُه ماه پارسا می‌باش",
        "explanation": "معنی بیت: نمي گويم که در سراسر سال شراب بنوش و مي خوارگي کن. سه ماه بهار را شراب نوش و نه ماه ديگر را پارسا و پرهيزکار با.\n\nمحصول بيت ــ من تو را نگفتم كه سراسر سال باده نوشى كن و مى\u200Cپرست باش. بلكه مى\u200Cگويم سه ماه باده بنوش و نه ماه پرهيز كارى كن و زاهد و عابد باش، از آن سه ماه مراد فصل بهار است.\n\nمعنی واژگان:همه ساله: در تمام دوره ي سال/ سه ماه: مقصود فصل بهار است/ پارسا: متّقي و پرهيزگار"
      },
      {
        "text": "چو پیرِ سالِک عشقت به مِی حواله کند / بنوش و منتظرِ رحمتِ خدا می‌باش",
        "explanation": "معنی بیت: چو پیر دلیل راه عشق بباده نوشی ترا فرا خواند، میگساری کن چه تو از حکمت کارآگاه نیستی، چشم براه بخشایش یزدان بمان که بفضل و رحمت خود از گناه درگذرد، در غزلی دیگر نیز حافظ فرموده است:\n\nبمی سجاده رنگین کن گرت پیرمغان گوید\n\nکه سالک بیخبر نبود زراه و رسم منزلها\n\nمعنی واژگان:پير: مرشد، مراد، راهنما، سالک /عشق: رهرو راه عشق/ حواله کند: رجوع دهد/ اگر اين شعر معناي عرفاني داشته باشد مقصود از «مي» شراب عشق حق است که باعث تجلّي نور او در دل عاشق مي شود و اگر به معني ظاهري هم باشد «رحمت حق بر گنه کاران خوش است»"
      },
      {
        "text": "گَرَت هواست که چُون جَم به سِرِّ غیب رسی / بیا و همدمِ جامِ جهان‌نما می‌باش",
        "explanation": "معنی بیت: اگر آرزو داری و میخواهی که مانند جمشید از رازهای نهان جهان آگاه شوی، بشتاب و از مصاحبت جام جهان بین که ضمیر روشن مرشد کامل است فیض بجوی\n\nمعنی واژگان:هوي: عشق، دوستي، ميل/ جم: جمشيد که در ادبيات فارسي او را با سليمان يکي مي دانند/ سرّ غيب: راز (يا رازهاي) پنهان جهان/ جام جهان نما: جامي که گويند جمشيد در آن نگاه مي کرده و جزييات جهان را در آن مي ديده است"
      },
      {
        "text": "چو غنچه گر چه فروبستگی‌ست کارِ جهان / تو همچو بادِ بهاری گره‌گشا می‌باش",
        "explanation": "معنی بیت: هر چند کار دنیا غنچه سان با بستگی و پیچیدگی و اشکال و ابهام همراه است تو مانند نسیم بهاران که گلها را شکفته میسازد عقدة مشکلها را بگشا و دشواریها را آسان شمار.\n\nمعنی واژگان:فروبستگي: گره خوردگي و پيچيدگي /گره گشا: حل کننده ي مشکلات"
      },
      {
        "text": "وفا مجوی ز کس ور سخن نمی‌شنوی / به هرزه طالبِ سیمرغ و کیمیا می‌باش",
        "explanation": "معنی بیت: درست پیمانی از کسی چشم مدار و طلب مکن و اگر قول مرا نمی پذیری، بیهوده بجستجوی عنقا و اکسیر بپرداز که یافت شدنی نیست.\n\nمعنی واژگان:هرزه: بيهوده/ سيمرغ: مرغ افسانه اي که وجود خارجي ندارد/ عنقا کيميا: اکسير، مادّه اي که مي خواستند بدست آورند و با آن مس را به طلا تبديل کنند."
      },
      {
        "text": "مریدِ طاعتِ بیگانگان مشو حافظ / ولی معاشرِ رندانِ پارسا می‌باش",
        "explanation": "معنی بیت: هوادار فرمانبرداری از ناآشنایان طریق محبت هرگز مباش اما همنشین وارستگان قلندر شو که آشنایان راه عشقند.\n\nمعنی واژگان:مريد: ارادتمند/ طاعت: فرمانبرداري/ معاشر: همدم و همصحبت، نشست و برخاست کننده/رندان: آنان که ظاهري بد و باطني نيکو دارند و از لحظات عمر خود براي رسيدن به حق استفاده مي کنند/ پارسا: پارسي، پارسي نژاد/ رندان پارسا: در صفحة ۳۲۱ جامع نسخ دیوان حافظ تألیف مسعود فرزاد « رندان آشنا» در متن آمده است که ترجیح دارد."
      }
    ]
  },
  {
    "title": "غزل شماره ۲۷۵ حافظ",
    "verses": [
      {
        "text": "صوفی گُلی بچین و مُرَقَّع به خار بخش / وین زهدِ خشک را به مِی خوشگوار بخش",
        "explanation": "معنی بیت: ای پشمینه پوش، گلی از بوستان عشق بچین تا بهره ای از عمر برده باشی و دلق وصله بر وصله را بخار بده و دور افکن و این زهد آمیخته با تعصب را بباده گوارا بخش و می صاف معرفت بنوش.\n\nمعنی واژگان:صوفي: اين لفظ غالباً در ديوان حافظ در مفهوم منفي به کار مي رود يعني درويش رياکار/ گل: مظهر زيبايي و گل چيدن در حقيقت در معني توجّه به زيبايي است/ مرقّع: خرقه ي صوفيانه، نیز نگاه کنید بغزل ۲۳۹ بیت۷ دلق/ خار: مظهر زشتي و خشونت/ زهد خشک: پارسايي ظاهري و متعصّبانه/ مي خوشگوار: شراب خوش طعم سبک خوار."
      },
      {
        "text": "طامات و شَطح در رَهِ آهنگِ چنگ نِه / تسبیح و طَیلَسان به مِی و مِیگُسار بخش",
        "explanation": "معنی بیت: ادعای کشف و کرامت و لاف و گزاف صوفیانه و اقوال شگفت انگیز را در راه نغمة چنگ بنه و بکناری بگذار، تسبیح و ردای فقیه و قاضی را ببادة نوشین بده و ساغر بستان و بنوش\n\nمعنی واژگان:طامات: ادّعاي بي مورد کرامت و معجزه/ شطح: سخنان بي پروايي که صوفيان در مورد خدا و دين بر زبان مي آورند/ در ره … نهادن: در راه … کنار گذاشتن و از دست دادن/ آهنگ چنگ: ترانه اي از چنگ (يکي از آلات موسيقي) که به گوش مي رسد/ طيلسان: ردايي که صوفيان و زاهدان بر دوش مي انداختند، نوعي شنل/ ميگسار: ساقي (اصل کلمه به معني شرابخوار است که در اينجا هم به تعبيري مي توان به همين معني دانست)"
      },
      {
        "text": "زُهدِ گران که شاهد و ساقی نمی‌خرند / در حلقهٔ چمن به نسیمِ بهار بخش",
        "explanation": "معنی بیت: پارسائی متعصبانه را که در نظر معشوق زیبا و ساقی بزم بهائی ندارد، در جمع گلهای بهاری بباد بده.\n\nمعنی واژگان:زهدگران: پارسايي خشک و متعصّبانه که مزاحم ديگران است و عيش را آنان را منغّص مي کند/ شاهد: زيبارو، معشوق زيبارو/ نمي خرند: براي آن ارزشي قايل نيستند/ حلقه ي چمن: باغ که همچون محفل و مجلس عيش است."
      },
      {
        "text": "راهم شراب لعل زد ای میرِ عاشقان / خونِ مرا به چاهِ زَنَخدانِ یار بخش",
        "explanation": "معنی بیت: ای فرمانفرمای بیدلان و ای سر حلقة عاشقان، بادة لعل فام رهزن دلم شد و راز عشق مرا فاش کرد، بچاه زنخدان یار خون مرا ببخش و از کشتنم درگذر.\n\nمعنی واژگان:شراب لعل: شراب گلگون/ لعل: از احجار کریمه یا سنگهای گرانبهاست با رنگ سرخ درخشنده /راه زدن: از راه به در بردن/ ميرعاشقان: سرور عاشقان که ممکن است ذات خداوندي باشد يا پير و مراد و يا به طنز و کنايه صوفي باشد/ چاه زنخدان: گودي زيبا وسط چانه."
      },
      {
        "text": "یا رب به وقتِ گُل، گُنَهِ بنده عفو کن / وین ماجرا به سروِ لبِ جویبار بخش",
        "explanation": "معنی بیت: پروردگارا موسم بهار و گل از خطای بندة خود که میگساری میکند درگذر و بر این داوری بآبروی سر و قامت یار بخشایش آور.\n\nمعنی واژگان:وقت گل: فصل بهار/ ماجرا: جريان، مقصود گناه است، ماجرا در اصطلاح عرفانی، آن را گویند که اگر از درویشی خردة در وجود آید، بازخواست کنند تا آن غبار از دل آن برادر دینی دور شود ( نقل از لغت نامة دهخدا) نیز نگاه کنید بغزل ۱۷ بیت(۷)/ وقتي خطايي از يک صوفي سر مي زد و اين خطا در خانقاه افشا مي شد، صوفي بايد بر روي يک پا در کفش کن خانقاه بايستد (که در اين بيت بجاي صوفي سرو به يک پا در لب جويبار مي ايستد)"
      },
      {
        "text": "ای آن که رَه به مشربِ مقصود بُرده‌ای / زین بحر، قطره‌ای به منِ خاکسار بخش",
        "explanation": "معنی بیت: ای آنکه بآبشخور مراد رسیده ای، ازین دریا یک قطره بمن بیدل خوار افتاده کرم کن.\n\nمعنی واژگان:ره … بردن: رسيدن/ مشرب: آبشخور، سرچشمه/ مقصود: آرزو/ بحر: دريا، در اينجا چشمه ي حقيقت و معرفت به دريا تعبير شده است/ خاکسار: افتاده، فروتن، بي ادّعا"
      },
      {
        "text": "شکرانه را که چشم تو رویِ بتان ندید / ما را به عفو و لطفِ خداوندگار بخش",
        "explanation": "معنی بیت: ای زاهد متعصب بشکر آنکه روی نیکوان را ندیدی که عاشق شوی، ببخشایش و مهربانی خداوند بر ما رحمت آور که دل از دست داده ایم.\n\nمعنی واژگان:شکرانه را: براي شکرگزاري/ بتان: زيبارويان/ عفو: بخشش/ لطف: مهرباني"
      },
      {
        "text": "ساقی چو شاه نوش کند بادهٔ صَبوح / گو جامِ زر به حافظِ شب زنده دار بخش",
        "explanation": "معنی بیت: ای ساقی، چون شهریار شراب صبحگاهی بنوشد بگو که ساغر زرین بحافظ عطا کند که هر شب تا بامداد در کار دعاگوئی است.\n\nمعنی واژگان:نوش کردن: نوشيدن توأم با شادي و خوشي/ باده ي صبوح: شراب صبحگاهي/ جام زر: جام طلا (که شاه در آن شراب مي خورد)"
      }
    ]
  },
  {
    "title": "غزل شماره ۲۷۶ حافظ",
    "verses": [
      {
        "text": "باغبان گر پنج‌روزی صحبتِ گل بایدش / بر جفایِ خارِ هجران صبرِ بلبل بایدش",
        "explanation": "معنی بیت: اگر باغبان بخواهد چند روزی با گل همنشین باشد، بر سرزنش و درشتی خار فراق باید چون بلبل شکیبائی ورزد.\n\nمعنی واژگان:پنج روز: اشاره به مدّت کم و کوتاه است/ صحبت: همنشيني/ گل: مقصود گل سرخي است که از آن گلاب به دست مي آيد/ بایدش: باید او را ( باغبان را)"
      },
      {
        "text": "ای دل اندر بندِ زلفش از پریشانی مَنال / مرغِ زیرک چون به دام افتد تحمل بایدش",
        "explanation": "معنی بیت: دلا در شکنج گیسوی یار از آشفته حالی شکوه مکن که گفته اند: چون مرغ باهوش بدام گرفتار شد باید بردباری نماید نه بیتابی تا راه نجاتی پدید آید؛ سعدی گوید:\n\nدر سرو کار تو کردم دل و دین با همه دانش\n\nمرغ زیرک بحقیقت منم امروز و تو دامی\n\nمعنی واژگان:بند زلف: معمولاً شعرا پيچ و تاب زلف را دام دل عاشق مي دانند و کلمه ي «پريشاني» در اين بيت هم اشاره اي است به پريشاني دل عاشق که در بند زلف گرفتار است و هم اشاره اي است به پريشاني زلف/تحمّل: صبر و بردباري توأم با تعقّل/ مصراع دوم شايد اشاره اي باشد به کبوتر طوق دار (مطوّقه) در کليله و دمنه که با زيرکي و صبر و طرح ريزي، خود و همراهانش را از دام صيادي نجات داد."
      },
      {
        "text": "رندِ عالم‌سوز را با مصلحت‌بینی چه‌کار / کار مُلک است آن که تدبیر و تأمل بایدش",
        "explanation": "معنی بیت: قلندر وارستة از جهان گذشته و خانمان بر باد داده باصلاح اندیشی و مال اندوزی کاری ندارد؛ ملک رانی و کشورداری است که نیاز بچاره اندیشی و ژرف نگری دارد.\n\nمعنی واژگان:رند: کسي که ظاهري بد و باطني نيکو دارد و از همه ي لحظات عمر خويش در رسيدن به معشوق حقيقي استفاده مي کند/ عالم سوز: ترک کننده ي همه چيز بجز معشوق حقيقي/ مصلحت بيني: کار کردن به مقتضاي زمان و مکان و دورانديشي مادّي/ ملک: پادشاهي، مملکت داري/ تدبير: فکر کردن، انديشه کردن، طرح ريزي کردن/ تأمل: دقت در امور."
      },
      {
        "text": "تکیه بر تقوی و دانش در طریقت کافری‌ست / راهرو گر صد هنر دارد توکل بایدش",
        "explanation": "معنی بیت: در سلوک عارفانه و سپردن طریق عشق اتکاء بر پرهیزگاری و علم خود داشتن و باین دو مغرور شدن کفرست و حجاب راه. اگر سالک صد کمال هم دارد باید کار خود را بعنایت حق واگذارد.\n\nمعنی واژگان:تکيه: اعتماد/ تقوي: پرهيزگاري/ طريقت: مذهب سير و سلوک صوفيانه/ کافري: بي ايماني/ راهرو: سالک/ صد: نشانه کثرت/ صدهنر: کمالات بيشمار/ توکل: اعتماد به ذات حق"
      },
      {
        "text": "با چُنین زلف و رُخَش بادا نظربازی حرام / هر که روی یاسمین و جَعدِ سنبل بایدش",
        "explanation": "معنی بیت: حرام و نارواست بر کسی که با وجود چهرة یار و گیسوی وی بنظر کردن بر رخسار یاسمین و زلف پیچان سنبل نیازی داشته باشد.\n\nمعنی واژگان:نظربازي: زيبايي شناسي و لذت بردن از زيباييها و ارتباط دادن اين زيبائيها با جمال حق در ذهن/ جعد: موي مجعد، زلف پيچان."
      },
      {
        "text": "نازها زان نرگسِ مستانه‌اش باید کشید / این دلِ شوریده تا آن جَعد و کاکُل بایدش",
        "explanation": "معنی بیت: تا دل آشفته و مجذوب ما را گزیری از آن گیسوی پیچان و طره نباشد، کرشمة بسیار از نرگس مخمور یار (چشم خمارآلود یار) باید تحمل کند.\n\nمعنی واژگان:ناز: کرشمه و غمزه، تکبر و فخر فروشي معشوق/ نرگس مستانه: چشم خمارآلود/ کشيدن: تحمّل کردن/ شوريده: پريشان/ جعد: موي مجعد، زلف پيچان/ کاکل: موي ميان سر که غالباً در ديوان حافظ به جاي موي جلو سر يعني طرّه به کار مي رود."
      },
      {
        "text": "ساقیا در گردشِ ساغر تعلل تا به چند / دور چون با عاشقان افتد تَسَلسُل بایدش",
        "explanation": "معنی بیت: ای ساقی تا کی از بگردش درآوردن جام تن میزنی و درنگ روا میداری، گردش پیمانه چون بعاشق رسد، باید پیوستگی و توالی داشته باشد، در این مصراع بایهام از دور و تسلسل معنی بعید آن که بگردش درآمدن و پیوستگی یافتن باشد مقصود است.\n\nمعنی واژگان:تعلل: درنگ و کوتاهي کردن، بهانه آوردن/ دور: به گردش درآوردن جام در مجلس شراب ،در اصطلاح فلاسفه و اهل معقول عبارت از توقف دو امر است بر یکدیگر که نتیجة آن توقف شیء بر نفس است و توقف شییء بر نفس محال باشد ( نقل باختصار از لغت نامة دهخدا)/ افتد: برسد، مي رسد/ تسلسل: پي در پي بودن/ دور در فلسفه توقّف دو امر است بر يکديگر که نتيجه ي آن توقف شيء بر نفس است، تسلسل در فلسفه ترتيب امور غيرمتناهي است به نحوي که مرتبه ي سابق بر مرتبه ي لاحق مترتّب باشد."
      },
      {
        "text": "کیست حافظ تا ننوشد باده بی‌آوازِ رود / عاشقِ مسکین چرا چندین تجمل بایدش",
        "explanation": "معنی بیت: حافظ آن کس نیست که برای نوشیدن می نیاز به نوای رود و مطرب و دیگر تکلفها داشته باشد،بلی، عاشق بیچارة تنگدست باندیشه بزم باشکوه و آراستگی مجلس نیست.\n\nمعنی واژگان:باده: شراب/ رود: نام سازي است که آن را عود و بربط نيز مي گويند/ مسکين: بيچاره/ تجمّل: پاي بند جاه و جلال بودن، جاه و جلال"
      }
    ]
  },
  {
    "title": "غزل شماره ۲۷۷ حافظ",
    "verses": [
      {
        "text": "فکرِ بلبل همه آن است که گُل شد یارش / گُل در اندیشه که چُون عشوه کُنَد در کارش",
        "explanation": "معنی بیت: اندیشه هزاردستان بتمام آنست که بیگمان گل آشنای عشق وی خواهد شد، گل هم در این خیال است که چگونه در کار مهرورزی بلبل کرشمه و ناز نماید.\n\nمعنی واژگان:شُد: «شود»/ در حالي که بهتر است آن را به معني «شده است» بدانيم، يعني بلبل در اين فکر است که معشوقي همچون گل پيدا کرده است/ عشوه کردن: ناز و غمزه کردن، فريب عاشقانه دادن و زجر و اذيّت کردن عاشق که براي او نيز مطبوع است و دلپسند"
      },
      {
        "text": "دلربایی همه آن نیست که عاشق بِکُشَند / خواجه آن است که باشد غَمِ خدمتکارش",
        "explanation": "معنی بیت: تمام دلبری این نیست که دلداده را بتیغ هلاک سپارند، خداوندگار آنکس باش که بتیمار و غمخواری خدمتگزار خود بپردازد، نه بجفا و قهر وی.\n\nمعنی واژگان:دلربايي: دلبري، معشوقي/ خواجه: صاحب غلام (که در اينجا اشاره است به معشوق) /خدمتکار: غلام (که در اينجا اشاره است به عاشق)"
      },
      {
        "text": "جایِ آن است که خون موج زَنَد در دلِ لعل / زین تَغابُن که خَزَف می‌شکند بازارش",
        "explanation": "معنی بیت: رواست که ازین زیان زدگی خون در دل لعل بجوش آید و سخت آزرده و ملول شود، چه رونق بازار او را سفالینة کم بها از میان میبرد.\n\nمعنی واژگان:جاي آن است: بجاست، جا دارد/ لعل: نام جواهري است سرخ رنگ که وقتي آن را در نور آفتاب بگيرند مانند بلوري است که داخل آن خون موج مي زند: و از اين تعبير حافظ استفاده ي معنوي کرده و آن را نشانه ي غم و اندوه لعل دانسته است/تغابن: زيان، ضرر، ضرر ديدن، متضرّر شدن/ خزف: سفال، گل پخته/ بازار شکستن: از رونق و رواج انداختن."
      },
      {
        "text": "بلبل از فیضِ گل آموخت سخن، ور نه نبود / این همه قول و غزل تعبیه در منقارش",
        "explanation": "معنی بیت: هزاردستان از پرتو عشق گل چنین شیوا سخن گشت و اگر مهربانی در میان نبود این همه ترانه و چامة عاشقانه از زبان بلبل شنیده نمیشد.\n\nمعنی واژگان:فيض: عنايت، توجه، بخشش/ قول: آواز/ غزل: ترانه/ تعبيه: آماده، نهاده شده، پنهان/ منقار: نُک (پرنده) به تعبير ديگر زبان ودهان/ در اينجا گل مي تواند مظهر خدا و بلبل مظهر انسان باشد و اين انسان است که «نطق» را از خدا آموخته است."
      },
      {
        "text": "ای که در کوچهٔ معشوقهٔ ما می‌گُذَری / بر حذر باش، که سر می‌شکند دیوارش",
        "explanation": " معنی بیت: ای که در کوی محبوب ما راه می سپاری و با ما آهنگ رقابت داری بترس و بپرهیز که دیوار این کوی سرشکن است و این لقمه بیش از حوصلة تست و این کار از تو نیاید.\n\nمعنی واژگان:بر حذر باش: دوري کن، مواظب باش/ ديوار مي تواند نمادي از مادّيات باشد که مانع رسيدن عاشق به عشق (معنوي) مي شود"
      },
      {
        "text": "آن سفرکرده که صد قافله دل همرهِ اوست / هر کجا هست خدایا به سلامت دارش",
        "explanation": "معنی بیت: خدايا، آن معشوق سفرکرده را که صد کاروان دل در پي اوست، هر کجا هست به سلامت بدار و پشت و پناهش باش.\n\nمحصول بيت ــ آن جانان سفر كرده كه صد قافله دل همراهش است همت صد عاشق از جان و دل يار و ياور اوست. هر كجا هست خدايا سلامتش بدار يعنى صحيح و سالم باشد.\n\nمعنی واژگان:صد قافله: صد کاروان، نشانه ي زيادي/ همراه اوست: يعني دلهاي عاشقان زيادي به فکر او و به عشق او مي طپد و به ياد او هستند."
      },
      {
        "text": "صحبت عافیتت گرچه خوش افتاد ای دل / جانبِ عشق عزیز است، فرومگذارش",
        "explanation": "معنی بیت: دلا، اگرچه سلامت و ایمنی را خوش میداری و می پسندی و از بلا دوری میکنی، با این حال بدان که طرف عشق با همه محنتها گرامی است، این جهت را با همه دشواری ترک مکن و از مهرورزی روی متاب.\n\nمعنی واژگان:صحبت: همنشيني، مصاحبت/ عافيت: سلامت و تندرستي/ خوش افتاد: دلپذير واقع شد/ اي دل: اي عزيز من/ جانب: طرف، قسمت/ فرومگذارش: آن را از دست فرومگذار و به آن روي آور"
      },
      {
        "text": "صوفیِ سرخوش از این دست که کج کرد کلاه / به دو جامِ دگر آشفته شود دستارش",
        "explanation": "معنی بیت: صوفی سرمست که بدینگونه کلاهش از میگساری کج شده است، با دو ساغر دیگر که بنوشد، سربندش نیز پریشان میشود.\n\nمعنی واژگان:سرخوش: مست، سرمست/ از اين دست: بدين گونه، بدين طريق/ کج کردن کلاه: مغرور شدن/ دستار: عمامه و سربند/آشفته شدن دستار: سر از پا نشناختن و حالت ديوانگان را به خود گرفتن به گونه اي که عمامه ي شخص نامرتب شود و پريشان گردد/ اشاره است به صوفيان زمانه که با کمي پي بردن به اسرار مستي عشق مغرور مي شوند و اينان اگر بيش از اين به عالم مستي عشق راه يابند آشفته حال و از خود بيخود مي شوند"
      },
      {
        "text": "دلِ حافظ که به دیدارِ تو خوگر شده بود / نازپروردِ وصال است، مجو آزارش",
        "explanation": "معنی بیت: دل حافظ را که بملاقات تو الفت گرفته و انس پذیرفته است میازار، چه وصل تو وی را بلطف و مهربانی پرورده است.\n\nمعنی واژگان:خوگر: عادت کرده/ ناز پرورد وصال: هجران نديده، در کنار معشوق پرورده و رشد کرده/ مجو آزارش: او را آزرده مساز."
      }
    ]
  },
  {
    "title": "غزل شماره ۲۷۸ حافظ",
    "verses": [
      {
        "text": "شرابِ تلخ می‌خواهم که مردافکن بُوَد زورش / که تا یک دَم بیاسایم ز دنیا و شر و شورش",
        "explanation": "معنی بیت: خواستار بادۀ تلخ مزه ای که قوت مستی آن پهلوان را از پا می اندازد می باشم تا با نوشیدنش یک نفس از دست دنیا و بدیها و فتنه هایش آسوده و فارغ بمانم .\n\nمعنی واژگان:زور: قدرت و تأثير/ يکدم: يک لحظه/ شر و شور: فتنه و غوغا/ اين بيت نمونه اي است از آنچه کلمات در شعر حافظ در استخدام هدف او درمي آيند يعني آنکه مثلاً در اين بيت مقصود شراب نيست بلکه شکايت از فتنه و فساد و غوغاي زمانه است"
      },
      {
        "text": "سِماطِ دَهرِ دون‌پرور ندارد شهدِ آسایش / مَذاقِ حرص و آز ای دل، بشو از تلخ و از شورَش",
        "explanation": "معنی بیت: سفرۀ روزگار سفله نو از شیرینی آسودگی و خوشی تهی است ، دلا ، کام آزمندی و طمع از تلخ و شور جهان پاک کن و هرگز طمع لقمه ای گوارا مدار.\n\nمعنی واژگان:سماط: سفره/ دهر: روزگار/ دون پرور: طرفدار سفلگان/ شهد: شيرين، عسل، انگبين/ مذاق: حسّ چشايي، ذائقه/ آز: طمع"
      },
      {
        "text": "بیاور مِی که نَتْوان شد ز مکرِ آسمان ایمن / به لَعبِ زهرهٔ چنگیّ و مرّیخِ سلحشورش",
        "explanation": "معنی بیت: باده بده که بر نوازندگی ناهید رامشگر آسمان و بازی بهرام خداوندگار جنگ اعتماد نتوان کرد ، چه هیچ یک از فریب و بد سگالی فلک تو را در امان نتواند داشت.\n\nمعنی واژگان:بياور مي: نشانه ي غنيمت دانستن لحظه هاي زودگذر عمر است که بايد به شادي بگذرد/ ايمن: آسوده خاطر، در امنيت/ لعب: بازي/ زهره ي چنگي: ناهيد چنگ نواز/ ستاره ي زهره يا ناهيد را ستاره ي طرب و موسيقي و شادي مي دانند و چنگ يکي از آلات موسيقي است که زهره را نوازنده ي آن مي دانند/ مرّيخ سلحشور: بهرام جنگاور، ستاره ي مريخ يا بهرام را ستاره ي جنگ مي دانند و صفت سلحشور به معني جنگاور به اين جهت است، يعني بازي زهره ي چنگي باعث شادي و بازي مريخ سلحشور باعث اطمينان خاطر نيست و آسمان اين دو را در استخدام دارد تا با مکر و فريب خود ما را به دام اندازد بنابراين بايد از لحظه هاي شادي و خوش بودن استفاده کرد"
      },
      {
        "text": "کمندِ صیدِ بهرامی بیفکن، جامِ جم بردار / که من پیمودم این صحرا، نه بهرام است و نه گورش",
        "explanation": "معنی بیت: کمندی که بهرام با آن به شکار گور میرفت به کناری رها کن و ساغر جمشیدی را برگیر و بنوش (به کنایه یعنی به اندیشۀ جهانگیری و کسب مال و جاه مباش و دل فارغ دار)که من دشت گیتی را در نوردیدم از بهرام گور و گورش نشانی بر جای نیست.\n\nمعنی واژگان:کمند صيد بهرامي بيفکن: کمندي را که بهرام گور با آن به شکار گور مي رفت از دست بنه، يعني دست از کوشش بيش از حد بردار/ جام جم بردار: جام جم در اينجا به مفهوم جام شراب است و برداشتن جام شراب نشانه ي شادي و طرب و مستي و بي خبري است/ پيمودم: طي کردم (و ضمناً اشاره اي است به پيمودن جام شراب)/ نه بهرام است و نه گورش: نه از بهرام اثري هست نه از قبر او (گويند که بهرام گور به دنبال گورخري اسب تاخت و در مرداب گاوخوني غرق شد)."
      },
      {
        "text": "بیا تا در مِی صافیت رازِ دَهر بِنْمایم / به شرطِ آن که نَنْمایی به کج‌طبعانِ دل‌کورش",
        "explanation": "معنی بیت: قدم رنجه کن تا در آئینۀ روشن می سر روزگار را به تو نشان دهم تا دلت از غم آزاد شود ، با این پیمان و قرار که این راز را بر کج اندیشان نادان فاش نکنی.\n\nمعنی واژگان:مي صافي: شراب صاف و زلال و بدون درد/ راز دهر: سرّ روزگار/ بنمايم: نشان دهم/ ننمايي: نشان ندهي/ کج طبعان: انسانهاي بدپسند و ستيزه گر و لجوج و عنود/ دل کور: کم هوش و کودن/ کج طبعان دل کور اشاره است به متظاهران و رياکاران روزگار/ راز دهري که حافظ مي خواهد در شراب زلال به ما بنماياند همان است که در ابيات بالا گفته است يعني شاد بودن و خوش باشي و دوري از کوشش بي حد و اندازه و اعتماد نکردن به روزگار"
      },
      {
        "text": "نظر کردن به درویشان مُنافیِّ بزرگی نیست / سلیمان با چُنان حشمت، نظرها بود با مورش",
        "explanation": "معنی بیت: عنایت به فقیران خلاف آئین خواجگی و سروری نیست ، حضرت سلیمان با همه شکوه و جلال عنایتها به موری ناتوان داشت ، نگاه کنید به سورۀ نمل (۲۷)آیۀ ۱۷ و ۱۸ و ۱۹ .\n\nمعنی واژگان:منافي نيست: منافاتي ندارد، مغايرتي ندارد/ بزرگي: حشمت و جلال و جبروت/ سليمان و مور: اشاره است به داستان برخورد حضرت سليمان (ع) با پادشاه مورچگان که داستان آن در قرآن در سوره ي نمل آمده است که حضرت سليمان (ع) که زبان جانوران را مي دانست با لطف و مهرباني با او سخن گفت/ حشمت: بزرگي و جاه و جلال"
      },
      {
        "text": "کمانِ ابرویِ جانان نمی‌پیچد سر از حافظ / ولیکن خنده می‌آید، بدین بازویِ بی‌زورش",
        "explanation": "معنی بیت: کمان ابروی یار از حافظ سر پیچی ندارد به کنایه یعنی یار از حافظ در مقام اعراض نیست ، اما بر بازوی ناتوان او که قصد کشیدن کمان عشق را دارد خنده اش می گیرد.\n\nمعنی واژگان: جانان: معشوق/ نمي پيچد سر: سرپيچي نمي کند يعني تسليم اراده است/ بازوي بي زور حافظ نشانه ي عدم قدرت او در داشتن چنين معشوقي است که کشيدن کمال ابروي او براي او مقدور نيست."
      }
    ]
  },
  {
    "title": "غزل شماره ۲۷۹ حافظ",
    "verses": [
      {
        "text": "خوشا شیراز و وضعِ بی‌مثالش / خداوندا نگه دار از زَوالش",
        "explanation": "معنی بیت: چه نيکوست شيراز و وضع و حال بي مانند آن. خدايا، آن را از نابودي حفظ کن.\n\nمحصول بيت ــ شهر شيراز و وضع بى\u200Cنظير و بى\u200Cمانندش بسيار بسيار خوب است. يارب آن شهر را از فساد و تباهى حفظ كن.\n\nمعنی واژگان:خوشا: چه خوش است/ وضع بي مثال: موقعيت بي مانند/ زوال: نابودي"
      },
      {
        "text": "ز رکن آباد ما صد لوحش الله / که عمرِ خضر می‌بخشد زلالش",
        "explanation": "معنی بیت: خداوند کاریز رکناباد را از ویرانی در امان داراد و همواره آبادان بماند که آب روشنش از پاکی و خوشی بنوشنده عمر جاودان یا زندگانی حضرت خضر می دهد.\n\nمعنی واژگان:رکناباد: چشمه اي است که رکن الدّوله ي ديلمي آباد کرده، سرچشمه ي آن تقريباً يک فرسنگي شمال شيراز ميان دو کوه است و مجرايش از تنگ الله اکبر مي گذرد/ لوحش الله: مخفف لا اوحشه الله يعني خدا وحشت ويراني را از او دور کند، چشم بد دور/ عمر خضر: مقصود عمر جاودان است، زيرا حضرت خضر (ع) با نوشيدن آب حيات عمر جاودان پيدا کرده است/ مقصود اين است که گويا آب چشمه ي رکناباد آب حيات است/ زلال: آب صاف و گوارا"
      },
      {
        "text": "میانِ جعفرآباد و مُصَلّا / عَبیرآمیز می‌آید شِمالش",
        "explanation": "معنی بیت: نسيم خوشي که در ميان جعفرآباد و مصلّي مي وزد، خوش بو و معطّر است.\n\nمحصول بيت ــ در بين جعفر آباد و مصلى باد شمال عبيرآميز مى\u200Cوزد. يعنى بوهاى معطر مى\u200Cآورد.\n\nمعنی واژگان:جعفرآباد: نام دهي است ميان جنوب و مشرق شيراز/ مصلّي: تفرّجگاهي است در شيراز/ عبيرآميز: عطرآگين و خوشبو/ شمال: باد، باد شمال/ بعضي ابيات ۲ و ۳ را موقوف المعاني مي دانند يعني رکناباد را ميان جعفرآباد و مصلّي مي دانند که از آنجا باد عطرآگين و خوشبو مي وزد"
      },
      {
        "text": "به شیراز آی و فیضِ روحِ قدسی / بجوی از مردمِ صاحب کمالش",
        "explanation": "معنی بیت: به شيراز بيا و لطف و بخشش روح القدس را از مردم عارف و صاحب کمال آن طلب کن.\n\nمحصول بيت ــ به شيراز بيا و از مردم صاحب كمال آن\u200Cجا فيض حضرت جبريل امين را بخواه. مراد: هر يك از افراد مردم شيراز مانند يك فرشته است و قابل همه نوع استفاده و استفاضه مى\u200Cباشد.\n\nمعنی واژگان:فيض جستن: بهره مند شدن/ روح قدسي: روح پاک، روان مقدس، روح فرشته سان/ صاحب کمال: وارسته و آراسته و عارف"
      },
      {
        "text": "که نامِ قند مصری برد آنجا؟ / که شیرینان ندادند اِنفِعالش",
        "explanation": "معنی بیت: هرکس در شیراز اسم قند مصری را ببرد شاهدان شیرین کار و نوش لب آن دیار وی را سر افکنده و شرمسار خواهند کرد که با وجود قند لب ما نشاید که نام قند مصری بر زبان رود.\n\nمعنی واژگان:قند مصري: نوعي قند لطيف منسوب به مصر/ شيرينان: دلبران شيرين کار شيرين سخن/ انفعال دادن: شرمنده ساختن."
      },
      {
        "text": "صبا زان لولیِ شنگولِ سرمست / چه داری آگهی؟ چون است حالش؟",
        "explanation": "معنی بیت: اي صبا، از آن معشوق رعنا و مست چه خبري داري؟ حالش چگونه است؟\n\nمحصول بيت ــ اى صبا از آن لولى شنگول سرمست چه خبر دارى. حالش چه\u200Cطور است. يعنى آيا از آن لولى اطلاعى دارى؟ حالش چه\u200Cگونه است. ما را از وضعش آگهى ده.\n\nمعنی واژگان:صبا: بادي که از طرف شمال يا مشرق مي وزد و پيام آور و پيامبر ميان عاشق و معشوق است/ لولي: کولي، ظريف و زيبا /نیز نگاه کنید به غزل ۳ بیت۳ /شنگول: شوخ و ظريف/ سرمست: سرخوش و مغرور/ آگهي: اطلاع/ چون است: چگونه است؟ چطور است؟"
      },
      {
        "text": "گر آن شیرین پسر خونم بریزد / دلا چون شیرِ مادر کن حلالش",
        "explanation": "معنی بیت: اي دل، اگر آن پسر زيباي شيرين حرکات خون مرا بريزد، هم چون شير مادر حلالش کن.\n\nمحصول بيت ــ اى دل اگر آن شيرين پسر خونم را بريزد، چون شير مادر خونت را حلالش كن.\n\nمعنی واژگان:شيرين پسر: شاهد، شاهد شيرين کار/ دلا: اي عزيز من."
      },
      {
        "text": "مکن از خواب بیدارم خدا را / که دارم خلوتی خوش با خیالش",
        "explanation": "معنی بیت: تو را به خدا سوگند که مرا از خواب بر میانگیز ، چه با شخص دوست در رؤیا بزمی دلپذیر و دور از اغیار دارم.\n\nمعنی واژگان:خدا را: براي خدا، (يا: خدايا) /خوش: دلپذير"
      },
      {
        "text": "چرا حافظ چو می‌ترسیدی از هجر / نکردی شُکرِ ایامِ وصالش؟",
        "explanation": "معنی بیت: اي حافظ، تو که از روزهاي دوري و فراق از يار مي ترسيدي، چرا روزگار وصال او را قدر ندانستي و شکر نگفتي؟\n\nمحصول بيت ــ اى حافظ تو كه از هجران مى\u200Cترسيدى پس چرا شكر ايام وصال را به جا نمى\u200Cآورى يا نياوردى. مراد: در آن زمان كه وصالش برايت ميسر بود چرا شكرش را به\u200Cجا نياوردى.\n\nمعنی واژگان:هجر: دوري، فراق، هجران/ ايام وصال: روزگار وصل، زمان رسيدن به معشوق."
      }
    ]
  },
  {
    "title": "غزل شماره ۲۸۰ حافظ",
    "verses": [
      {
        "text": "چو برشکست صبا زلفِ عنبرافشانش / به هر شکسته که پیوست تازه شد جانش",
        "explanation": "معنی بیت: چون نسیم بهاری گیسوی مشک ریز یار را چین و شکن داد و پریشان کرد و رفت ، آنگاه به هر شکسته دلی که رسید، از بوی زلف دوست به وی جانی تازه بخشید.\n\nمعنی واژگان:برشکستن: ترک کردن و رها کردن (البته مفهوم ديگر برشکستن نيز که پريشان کردن و پيچ و تاب دادن زلف شاهد باشد مورد نظر بوده است)/ صبا: بادي که از طرف شمال يا مشرق مي وزد و پيام آور و پيامبر ميان عاشق و معشوق است/ عنبرافشان: عطرآگين، خوشبو/ شکسته: مقصود شکسته دل است/ پيوست: رسيد، برخورد."
      },
      {
        "text": "کجاست همنفسی؟ تا به شرح عرضه دَهَم / که دل چه می‌کشد از روزگارِ هجرانش",
        "explanation": "معنی بیت: کجاست يار و هم دمي تا به تفصيل برايش بيان کنم که دل عاشق من از دوري و فراق معشوق چه ها مي کشد؟\n\nمحصول بيت ــ كجاست همدمى تا كه از غصه خود برايش تعريف كنم و بگويمش كه دل در ايام فراق جانان چه مى\u200Cكشد. مقصود: يار موافقى مى\u200Cخواهم تا آلام و محنى كه در ايام جدائى جانان كشيده\u200Cام برايش شرح دهم.\n\nمعنی واژگان:هم نفس: دوست موافق، مصاحب هم جنس/ بشرح: به طور مشروح/ عرضه دهم: عرض کنم، بگويم/ مي کشد: تحمّل مي کند/ روزگار هجران: ايّام دوري."
      },
      {
        "text": "زمانه از ورقِ گُل مثالِ رویِ تو بست / ولی ز شرمِ تو در غنچه کرد پنهانش",
        "explanation": "معنی بیت: روزگار از برگ گل همانند چهرۀ تو را آراست و نقش بندی کرد ولی از شرمساری ورقهای گل را در غنچه پنهان کرد ، چه دریافت که گل با همه زیبائی نمودار چهرۀ تو نتواند بود.\n\nمعنی واژگان:زمانه: روزگار، دهر/ ورق گل: گلبرگ، گل سرخ/ مثال: شبيه/ بست: ساخت، به وجود آورد."
      },
      {
        "text": "تو خفته‌ای و نشد عشق را کرانه پدید / تبارک الله از این رَه که نیست پایانش",
        "explanation": "معنی بیت: طریق عشق را بسیار پیمودیم و به نهایت آن نرسیدیم ، شگفتا از این راه که پایانی و کرانه ای ندارد.\n\nمعنی واژگان:خفته اي: مقصود آن است که تو از طيّ راه مانده و خسته شده اي و خوابيده اي/ کرانه: انتها، پايان/ تبارک الله: پاک و منزّه است خداي بزرگ (در فارسي اين ترکيب عربي براي تعجّب به کار مي رود.)"
      },
      {
        "text": "جمالِ کعبه مگر عذرِ رهروان خواهد / که جانِ زنده دلان سوخت در بیابانش",
        "explanation": "معنی بیت: همانا زیبایی دیدار کعبه عذرخواه سالکان می شود و بلاها و رنج هایی که در راه رسیدن به او کشیده اند ، تلافی می کند ، چه جان روشن ضمیران در صحرایش از آتش بلا و مصیبتهای سفر گداخت ؛ حافظ در غزل دیگر فرماید:\n\nخار ار چه جان بکاهد، گل عذر آن بخواهد\n\nسهلست تلخی می در جنب ذوق مستی\n\nمعنی واژگان:کعبه: خانه ي خدا که به شکل مکعّب است و در درون مسجدالحرام در مکّه قرار دارد/عذر خواستن: جبران زحمت کردن/ رهروان: مقصود باديه پيمايان راه کعبه است/ زنده دلان: روشن روانان، روشن ضميران."
      },
      {
        "text": "بدین شکستهٔ بیتُ الحَزَن که می‌آرد؟ / نشان یوسفِ دل از چَهِ زَنَخدانَش",
        "explanation": "معنی بیت: کیست که از یوسف دل که در چاه ذقن یار افتاده است به من که در غم خانۀ فراق گرفتارم اثری و نشانی بیاورد.\n\nمعنی واژگان:شکسته: مقصود شکسته دل است/ بيت الحزن: کلبه ي احزان، خانه اي که يعقوب در فراق يوسف در آن خانه مي رفت و به گريه و زاري مي پرداخت/ چه زنخدان: گودي زيبايي که در چانه ي زيبارويان است و باعث زيبايي بيشتر آنان مي شود."
      },
      {
        "text": "بگیرم آن سرِ زلف و به دستِ خواجه دهم / که سوخت حافظِ بی‌دل ز مکر و دستانش",
        "explanation": "معنی بیت: بر آن سرم که سر گیسوی وی را به چنگ آورم و برای دادخواهی بکف خواجه(شاید مقصود خواجه جلال الدین تورانشاه وزیر شاه شجاع باشد که دوست صمیم حافظ بوده است) بسپارم ، چه حافظ دل از دست داده از فریب و نیرنگش در آتش بیداد سوخت.\n\nمعنی واژگان:بيدل: عاشق آزرده/ مکر و دستان: مکر و حيله"
      }
    ]
  },
  {
    "title": "غزل شماره ۲۸۱ حافظ",
    "verses": [
      {
        "text": "یا رب این نوگُلِ خندان که سپردی به مَنَش / می‌سپارم به تو از چشمِ حسودِ چَمَنَش",
        "explanation": "معنی بیت: پروردگارا ، این گل تازه شکفته را که به من به امانت دادی ، از چشم زخم چمن باغ که بر زیبائی نو گل من حسد می برد ، به امان تو می سپارم.\n\nمعنی واژگان:نوگل: گل تازه، معشوق جوان و زيبا/ خندان: شکفته و شادان/ چشم: مقصود چشم زخم است/ حسود چمن: رقيب"
      },
      {
        "text": "گرچه از کویِ وفا گشت به صد مرحله دور / دور باد آفتِ دورِ فلک از جان و تَنَش",
        "explanation": "معنی بیت: اگرچه معشوق از کوي وفاداري بسيار دور شد، ولي اميدوارم که بلاهاي روزگار از جان و تن او دور باشد.\n\nمحصول بيت ــ اگر چه نوگل خندان از كوى وفا صد منزل دور شد. يعنى از ما به\u200Cكل جدا شد و دور گشت اما آفت دور قمر از جان و تن\u200Cاش دور باشد.\n\nمعنی واژگان: صد مرحله: معمولاً مرحله فاصله دو منزل يا فاصله اي را گويند که مسافر در يک روز طي مي کند و مقصود از صد مرحله مسافتهاي زياد است/ دورباد: خدا کند دور باشد/ آفت: بلا، بليّه /دور فلک: گردش آسمان"
      },
      {
        "text": "گر به سرمنزل سلمی رَسی ای بادِ صبا / چشم دارم که سلامی برسانی ز مَنَش",
        "explanation": "معنی بیت: ای باد بهاری ، اگر به منزلگاه معشوق من برسی ، توقع دارم که درودی از جانب من ابلاغ کنی\n\nمعنی واژگان:سلمي: يکي از عرائس شعر عربي و فارسي است و منظور از آن معشوق است، الف مقصوره در آخر مجازاً به معنی معشوق ، نیز نگاه کنید به غزل ۱۹۰ بیت۲/ صبا: بادي که از جانب شمال يا مشرق مي وزد و پيام آور و پيامبر ميان عاشق و معشوق است/ چشم داشتن: انتظار داشتن، اميدوار بودن."
      },
      {
        "text": "به ادب نافه گشایی کن از آن زلفِ سیاه / جای دل‌های عزیز است به هم بر مَزَنَش",
        "explanation": "معنی بیت: از آن گیسوی مشکین به احترام گره نافه ای باز کنی و بوی خوش پراکنی ، ولی گیسوی وی را آشفته نسازی، چه آنجا قرارگاه دلهای گرامی عاشقان است.\n\nمعنی واژگان:ادب: احترام و تربيت /نامه گشايي کردن: فضا را معطّر و خوشبو کردن/ بهم بر مزن: پريشان مکن و برهم مزن/ معمولاً پيچ و تاب زلف معشوق جاي دلهاي عاشقان است"
      },
      {
        "text": "گو دلم حقِّ وفا با خط و خالت دارد / محترم دار در آن طُرِّهٔ عَنبرشِکَنَش",
        "explanation": "معنی بیت: ای صبا ، به یار من بگو که دل مرا بر سبزۀ عذار و خال مشکین تو حقی از دوستی و نصیبی از وفاداری است و بر تست که آن را در چین زلف عنبرافشان خود به حرمت و عزت نگاه داری.\n\nمعنی واژگان:خط و خال: زيباييهاي چشم نواز چهره ي معشوق/ محترم دار: با احترام رفتار کن/ طرّه: موي صف کرده بر پيشاني معشوق که در اينجا ذکر جزء به اراده ي کل است يعني گيسوي يار/عنبرشکن: آن که يا آنچه رونق بازار عنبر (که ماده اي خوشبو است) را مي شکند"
      },
      {
        "text": "در مقامی که به یادِ لبِ او مِی نوشند / سِفله آن مست، که باشد خبر از خویشتنش",
        "explanation": "معنی بیت: در بزمی که به یاد لب نوشین یار ساغر گیرند ، مستی که در آن محفل از خود بی خود نشود و هستی خویش را فراموش نکند فرومایه و پست است.\n\nمعنی واژگان:در مقامي: در جايي/ سفله: پست/ باشد خبر از خويشتنش: سر از پا بشناسد/ يعني بايد هرکس آن قدر شراب بنوشد که از خود بيخود شود./ اشاره است به لب ميگون يار"
      },
      {
        "text": "عِرض و مال از درِ میخانه نشاید اندوخت / هر که این آب خورَد رَخْت به دریا فِکَنَش",
        "explanation": "معنی بیت: آبرو و خواسته از خدمت در میکدۀ رندان به دست نتوان آورد ، هر که باده نوشد و از جام معرفت سیراب شود ، وی را دست از هستی شسته و به مقام فنا رسیده شمار.\n\nمعنی واژگان:عرض: آبرو/ نشايد اندوخت: نمي توان ذخيره کرد/ رخت به دريا افکندن: فاني و تباه شده به حساب آوردن."
      },
      {
        "text": "هر که ترسد ز ملال اندُهِ عشقش نه حلال / سَرِ ما و قدمش یا لبِ ما و دهنش",
        "explanation": "معنی بیت: هرکس از به ستوه آمدن و ملول شدن و بی قرار گشتن نگران است ، غم عاشقی که با شادی جهان برابری می کند بر وی حرام باد ، یا سر در پای یار میبازیم و یا لب بر لبش به بوسیدن می نهیم.\n\nمعنی واژگان:ملال: غم و غصّه، دلتنگي/ انده: مخفّف اندوه/ سرما و قدمش(واو در اين ترکيب واو تقريب است) سر ما در زير قدم او خاک شود/ لب ما و دهنش: به بوسيدن او و وصال او توفيق يابيم."
      },
      {
        "text": "شعرِ حافظ همه بیتُ الْغَزَلِ معرفت است / آفرین بر نَفَسِ دلکَش و لطفِ سخنش",
        "explanation": "معنی بیت: نظم حافظ جملگی بیت برگزیدۀ غزل عرفان و چامۀ عشق الهی است ، بر دم پاک دلپذیر و شیرینی و نرمی گفتارش درود و تحسین باد.\n\nمعنی واژگان:بيت الغزل: بهترين بيت غزل/ معرفت: شناخت حقيقت عرفاني/ نفس دلکش: دم گيرا، دم جذاب/ لطف سخن: زيبايي و لطافت گفتار."
      }
    ]
  },
  {
    "title": "غزل شماره ۲۸۲ حافظ",
    "verses": [
      {
        "text": "بِبُرد از من قرار و طاقت و هوش / بتِ سنگین دلِ سیمین بناگوش",
        "explanation": "معنی بیت: معشوق زيبا و چالاک و خوش حرکات و خوش طبع ماه رو زيبارويي که صاحب بزرگي و حشمت است و قبا بر تن دارد.\n\nمحصول بيت ــ بت سنگين دل و سيمين بناگوش (بنا گوش قسمتى از گردن و حوالى گوش را گويند) طاقت و قرار و هوش را از من گرفت. يعنى دلبرى كه با اين صفات وصف شد قرار و صبرم را گرفت.\n\nمعنی واژگان:قرار: آرامش/ طاقت: توانايي، توان/ هوش: مقصود هوش و حواس است/ بت: زيبارو /سنگين دل: سنگدل/ سيمين بناگوش: بنا گوش: پس گوش ، نرمۀ گوش که به طرف رخسار باشد ، در اصل بن گوش بوده است ، زيبارويي که چهره اي سفيد و نقره گون دارد/ سنگين نشانه ي باطن بي رحم و سيمين نشانه ي ظاهر زيباست."
      },
      {
        "text": "نگاری چابکی شِنگی کُلَه دار / ظریفی مَه وشی تُرکی قباپوش",
        "explanation": "معنی بیت: معشوق زيبا و چالاک و خوش حرکات و خوش طبع ماه رو زيبارويي که صاحب بزرگي و حشمت است و قبا بر تن دارد.\n\nمحصول بيت ــ نگارى چون پرى شيرين و ظريف و چابك خلاصه تركى قباپوش و ظريف چون مه، طاقت و هوش را از من گرفت. الحاصل جانانى متصف به اين اوصاف مرا از خودم غافل كرد.\n\nمعنی واژگان:نگار: زيبارو/ چابک: زرنگ/ شنگ: شيرين حرکات/ کله دار: مخفف کلاه دار به معنی تاجدار و صاحب حشمت یا آنکه از زیبائی گوئی تاج افتخار بر سر دارد، سرکش/ ظريف: نکته سنج /مهوش: مانند ماه، ماهرخ/ ترک: معشوق زيبارو/ قباپوش: آن که مانند بزرگان قبا مي پوشد، خوش لباس و آداب دان."
      },
      {
        "text": "ز تابِ آتشِ سودایِ عشقش / به سانِ دیگ دایم می‌زنم جوش",
        "explanation": "معنی بیت: از گرمی آتشی که غلبۀ عشق وی در من برمیانگیزد ، مانند دیگ بر سر آتش می جوشم.\n\nمعنی واژگان:تاب: گرمي/ سودا: فکر و خيال/ سودای عشق: جنون و غلبۀ عشق ، نیز نگاه کنید به غزل ۳۶ بیت(۱)/بسان: مانند/ جوش زدن: در جوشش و غليان بودن"
      },
      {
        "text": "چو پیراهن شوَم آسوده خاطر / گَرَش همچون قبا گیرم در آغوش",
        "explanation": "معنی بیت: اگر قبا گونه یار را در بغل گیرم ، چون پیراهنش که در کنار وی جمعیت خاطر دارد من نیز آسوده دل خواهم شد.\n\nمعنی واژگان:آسوده خاطر: خاطر جمع"
      },
      {
        "text": "اگر پوسیده گردد استخوانم / نگردد مِهرت از جانم فراموش",
        "explanation": "معنی بیت: اگر بميرم و استخوانم پوسيده گردد، هرگز مهر تو اي معشوق، از دل و جانم بيرون نمي رود و تو را فراموش نمي کنم.\n\nمحصول بيت ــ اگر استخوانم هم بپوسد باز مهر جانان از جانم به\u200Cدر نمى\u200Cرود و فراموش نمى\u200Cشود.\n\nمعنی واژگان:مهر: عشق"
      },
      {
        "text": "دل و دینم دل و دینم بِبُرده‌ست / بَر و دوشش بَر و دوشش بَر و دوش",
        "explanation": "معنی بیت: آغوش و کنار معشوق دل و دين مرا برده و کافر و ديوانه کرده است.\n\nمعنی واژگان:بر: سينه/ دوش: شانه"
      },
      {
        "text": "دوایِ تو دوایِ توست حافظ / لبِ نوشش لبِ نوشش لبِ نوش",
        "explanation": "معنی بیت: اي حافظ، دواي درد عشق تو فقط لب شيرين معشوق است.\n\nمحصول بيت ــ اى حافظ دواى درد تو لب شيرين جانان است در اين بيت نيز تكرار را رعايت كرده است.\n\nمعنی واژگان:نوش: شيرين/ دواي تو (در مرحله ي دوم از مصراع اوّل) همان معشوق است که در مصراع دوم جزئي از او يعني لب شيرين او ذکر شده است."
      }
    ]
  },
  {
    "title": "غزل شماره ۲۸۳ حافظ",
    "verses": [
      {
        "text": "سحر ز هاتفِ غیبم رسید مژده به گوش / که دورِ شاه شجاع است، مِی دلیر بنوش",
        "explanation": "معنی بیت: سحرگاهان از فرشته ي عالم غيب مژده اي به گوشم رسيد که روزگار شاه شجاع است. بي پروا شراب بنوش.\n\nمحصول بيت ــ هنگام سحر از هاتف غيب مژده به گوش رسيد كه دور شاه شجاع است، باده را شجاعانه و بى\u200Cپروا بخور. چون شخص پادشاه عياش و باده نوش است پس مزاحم مى\u200Cخوارگان نمى\u200Cشود، حاصل اين كه اجازه باده نوشى را به مردم داده است و كسى را اذيت نمى\u200Cكند.\n\nمعنی واژگان: هاتف: ندادهنده/ مژده: بشارت/ دور: دوران، روزگار/ دلير: بي باک بودن / شاه شجاع: (فرزند «امير مبارزالدين، شاه متظاهر و رياکار مظفري که ميخانه هاي شيراز را بست و سختگيريهاي شرعي را آغاز نهاد،» و کور کننده ي او) که با آغاز سلطنت او ميخانه هاي شيراز بازگشوده شد ، بیست و پنج سال سلطنت کرد و در سال ۷۶۸ درگذشت شاه شجاع فاضل و شعر دوست و ادب پرور بود (نقل باختصار از لغت نامة دهخدا)"
      },
      {
        "text": "شد آن که اهلِ نظر بر کناره می‌رفتند / هزار گونه سخن در دهان و لب خاموش",
        "explanation": "معنی بیت: آن روزگار که صاحبنظران از گوشه و کنار با نگرانی راه می پیمودند و گفتنی بسیار داشتند و ناگزیر لب از سخن فرو بسته بودند، گذشت.\n\nمعنی واژگان:شد: گذشت، پايان يافت/ اهل نظر: روشنفکران و صاحب نظران/ برکناره مي رفتند: گوشه گيري را اختيار کرده بودند/ هزارگونه سخن: سخنان زيادي."
      },
      {
        "text": "به صوتِ چنگ بگوییم آن حکایت‌ها / که از نهفتنِ آن دیگِ سینه می‌زد جوش",
        "explanation": "معنی بیت: آن داستانهای غم انگیز که از پنهان داشتن آن دیگ سینه جوش برمیآورد و تاب نگاهداری آنها را نداشت، اینک با نوای چنگ بگوش دوستان میرسانیم.\n\nمعنی واژگان:صوت چنگ: آواي چنگ (موسيقي)/ نهفتن: پنهان کردن."
      },
      {
        "text": "شرابِ خانگیِ ترسِ محتسب خورده / به رویِ یار بنوشیم و بانگِ نوشانوش",
        "explanation": "معنی بیت: بادة در خانه ساخته که بیم از پاسبان شرع را تحمل کرده و پنهان مانده است، اینک بر جمال یار و در پیش وی با آوای نوش باد و گوارا باد دوستانه مینوشیم.\n\nمعنی واژگان:شراب خانگي: شرابي که در خانه درست شده باشد، نه شرابي که از بازار تهيه شده باشد/ محتسب: کسي که در شهرها مأمور امر و نهي شرعي بوده و يکي از کارهاي او تنبيه مستان و باده خواران بود/ حافظ به امير مبارزالدين پدر شاه شجاع لقب «محتسب» داده بود/ ترس محتسب خورده: از ترس محتسب به صورت پنهاني خورده/ به روي يار بنوشيم: در حضور معشوق و با نظر کردن به چهره ي دلاراي او و به سلامتي او/ بانگ نوشانوش: فريادهاي نوش باد نوش باد."
      },
      {
        "text": "ز کویِ میکده دوشش به دوش می‌بُردند / امامِ شهر که سجاده می‌کشید به دوش",
        "explanation": "معنی بیت: امام شهر را که سجّاده به دوش مي کشيد و تظاهر به زهد و تقوا مي کرد، ديشب از کوي ميخانه در حالي که مست لايعقل بود، بر روي دوش مي بردند.\n\nمحصول بيت ــ ديشب از محله ميخانه حضرت امام خواجه را كه سجاده به\u200Cدوش مى\u200Cكشيد يا سجاده به\u200Cدوش داشت روى دوش مى\u200Cبردند يا با دوش حركت مى\u200Cدادند و از محله مى\u200Cبردند. يعنى حضرت امام كه به صورت زهاد و عباد سجاده به\u200Cدوش انداخته و براى خودش راه مى\u200Cرود باده نوش شده است.\n\nمعنی واژگان:دوش: ديشب/ دوش: شانه/ امام شهر: رهبر مذهبي شهر/ سجاده مي کشيد به دوش: سجاده به معني جانماز است و مقصود از سجاده به دوش کشيدن اظهار زهد و تقوي کردن و خود را زاهد و باتقوي نشان داده است."
      },
      {
        "text": "دلا دلالتِ خیرت کنم به راهِ نجات / مکن به فسق مباهات و زهد هم مَفُروش",
        "explanation": "معنی بیت: ای دل، ترا براه رستگاری نیک رهنمائی کنم، بترک فرمان خدای نازش و فخر مکن و پارسائی خود را هم برخ مردم مکش و از ریاکاری بپرهیز.\n\nمعنی واژگان:دلا: اي عزيز من/ دلالت کردن: راهنمايي کردن/ خير: خوبي، خوب/. نجات: رستگاري/ فسق: گناه/ مباهات کردن: افتخار کردن/ زهد فروختن: زهد و تقواي خود را به رخ اين و آن کشيدن."
      },
      {
        "text": "محلِ نورِ تَجَلّیست رایِ انور شاه / چو قربِ او طلبی در صفایِ نیّت کوش",
        "explanation": "معنی بیت: انديشه و تدبير روشن شاه جايگاه تجلّي نور خداست؛ پس اگر خواهان نزديکي به درگاه شاه هستي، در پاکي و صفاي نيّت نهايت کوشش را داشته باش.\n\nمحصول بيت ــ رأى انور شاه محل نور تجلى است. يعنى شاه اهل كشف و صاحب نفس قدسى است. پس اگر قربت او را مى\u200Cخواهى در صفاى نيت سعى كن: اگر مرادت رفتن به نزدشاه است با صفاى باطن برو، زيرا او مشرف على القلوب است پس هر چه از ضميرت بگذرد آگاه است.\n\nمعنی واژگان: تجلی: روشن و هویدا شدن و جلوه کردن/نور تجلّي: پرتو ذات و صفات الهي/ راي انور: انديشه ي درخشان"
      },
      {
        "text": "به جز ثنایِ جلالش مساز وِردِ ضمیر / که هست گوشِ دلش محرمِ پیامِ سروش",
        "explanation": "معنی بیت: به جز ستايش عظمت و بزرگي شاه چيز ديگري را بر زبان جاري مکن و به آن مينديش، زيرا گوش دل او جايگاه پيام فرشته است.\n\nمحصول بيت ــ به جز ثناى جلال و عظمت شاه مذكور ورد ضمير مكن. يعنى خاطرت هميشه فقط متوجه و مقيد ثناى او باشد، زيرا كه گوش دل شاه محرم خبر فرشته است، پس هر چه از دل تو بگذرد به او الهام مى\u200Cشود.\n\nمعنی واژگان:ثنا: مدح و تحسين/ جلال: بزرگي و بزرگواري / ورد ضمير: دعايي که در دل باشد و از دل برآيد/ محرم: آشنا/ سروش: فرشته اي که از جانب خدا به دل انسان الهام مي کند."
      },
      {
        "text": "رموزِ مصلحتِ مُلک خسروان دانند / گدایِ گوشه نشینی تو حافظا مَخروش",
        "explanation": "معنی بیت: شهریاران از اسرار خیر و صلاح مملکت آگاهند، ای حافظ، تو فقیری خلوت نشینی، خاموشی گزین و آرام باش.\n\nمعنی واژگان:رموز: جمع رمز، اسرار/ مصلحت: صلاح انديشي/ ملک: پادشاهي/ مخروش: بانگ و فرياد مکن."
      }
    ]
  },
  {
    "title": "غزل شماره ۲۸۴ حافظ",
    "verses": [
      {
        "text": "هاتفی از گوشهٔ میخانه دوش / گفت ببخشند گنه، مِی بنوش",
        "explanation": "معنی بیت: ديشب از گوشه ي ميکده فرشته اي از عالم غيب ندا داد، باده بنوش که گناه را مي بخشند.\n\nمحصول بيت ــ ديشب هاتفى از گوشه ميخانه گفت: خداوند گنه مى\u200Cبخشد باده بخور؛ خداوند تعالى عفو و غفور است و اين حق بنده است كه بيش از حد اميدوار باشد زيرا حق تعالى گناهان مؤمن را به سبب توبه عفو مى\u200Cكند چنان كه بيت آتى اين معنا را تأييد مى\u200Cنمايد.\n\nمعنی واژگان:هاتف: ندا دهنده ي غيبي/ دوش: ديشب./ فضاي بيت چنان است که نوشيدن مي گناه است امّا با بخشايش خداوندي نوشيدن مي توصيه مي شود"
      },
      {
        "text": "لطفِ الهی بِکُنَد کارِ خویش / مژدهٔ رحمت برساند سروش",
        "explanation": "معنی بیت: لطف و عنايت الهي کار خود را مي کند و فرشته ي عالم غيب مژده ي بخشش را مي آورد.\n\nمحصول بيت ــ ديشب هاتفى از گوشه ميخانه گفت: خداوند گنه مى\u200Cبخشد باده بخور؛ خداوند تعالى عفو و غفور است و اين حق بنده است كه بيش از حد اميدوار باشد زيرا حق تعالى گناهان مؤمن را به سبب توبه عفو مى\u200Cكند چنان كه بيت آتى اين معنا را تأييد مى\u200Cنمايد.\n\nمعنی واژگان:لطف: مهرباني/ الهي: خدايي/ مژده: بشارت/ رحمت: مهر و رحم مهرباني/ سروش: فرشته ي پيام آور، جبرئيل"
      },
      {
        "text": "این خِرَدِ خام به میخانه بَر / تا مِیِ لعل آوَرَدَش خون به جوش",
        "explanation": "معنی بیت: این عقل ناپخته نیازموده را بمیکدة عارفان رهبری کن تا بادة سرخ فام معرفت در خون وی گرمی و هیجانی پدید آورد و پخته و مجربش سازد.\n\nمعنی واژگان:خام: ناپخته، بي تجربه/ مي لعل: شراب سرخ/ خون به جوش آوردن: پخته کردن و به تحرّک واداشتن."
      },
      {
        "text": "گرچه وصالش نه به کوشش دهند / هر قَدَر ای دل که توانی بکوش",
        "explanation": "معنی بیت: اگرچه با تکیه بر کوشش و طاعت خود نمیتوان بوصل یار رسید، دلا، چندانکه در توان داری کوشش کن ( مقصود آنست که علاوه بر کوشیدن بنده عنایت حق هم باید مدد کند تا آدمی بمقصود تواند رسید)\n\nمعنی واژگان:وصال: رسيدن به معشوق/ هرقدر: هر اندازه/ اي دل: اي عزيز من"
      },
      {
        "text": "لطفِ خدا بیشتر از جرمِ ماست / نکتهٔ سربسته چه دانی؟ خموش",
        "explanation": "معنی بیت: مهربانی و رفق ایزدی افزونتر از گناه ماست، تو از لطیفة نهانی عنایت خدا آگاه نیستی، دم فروبند.\n\nمعنی واژگان:لطف: مهرباني/ جرم: گناه/ نکته ي سربسته: مسأله ي پنهاني."
      },
      {
        "text": "گوشِ من و حلقهٔ گیسویِ یار / رویِ من و خاکِ درِ مِی فروش",
        "explanation": "معنی بیت: گوشم ملازم حلقة بندگی زلف دوست باد و رخسار من از مجاورت غبار آستان پیرمیفروش دور مباد.\n\nمعنی واژگان:و: در هر دو مصراع واو در مفهوم ملازمت است/ حلقه ي گيسو: پيچ و تاب زلف/ در مي فروش: درگاه ميخانه"
      },
      {
        "text": "رندیِ حافظ نه گناهیست صَعب / با کَرَمِ پادشه عیب پوش",
        "explanation": "معنی بیت: در برابر بخشش و بزرگواري پادشاه عيب پوش، رسوايي و لاابالي گري حافظ گناه سختي نيست،\n\nمحصول بيت ــ رندى حافظ نسبت به كرم پادشاه عيب پوش گناه بزرگى نيست. يعنى لطف و كرم پادشاهى كه به عيب با ديده اغماض مى\u200Cنگرد از گناه حافظ رند بيشتر است.\n\nمعنی واژگان:رندي: ظاهر بد و باطن نيکو داشتن و از لحظات عمر براي رسيدن به حق استفاده کردن، در اينجا رندي در مفهوم گناه پنهان کاري است/ صعب: سخت/ کرم: بزرگواري و بخشش و بخشايش/ عيب پوش: کسي که از خطاها و عيبهاي زيردستانش درمي گذرد."
      },
      {
        "text": "داورِ دین، شاه شجاع، آن که کرد / روحِ قدس حلقهٔ امرش به گوش",
        "explanation": "معنی بیت: شاه شجاع، حاکم عادل اسلام کسی است که جبرئیل حلقه بگوش فرمان اوست.\n\nمعنی واژگان:داور دين: قاضي شرع/ روح قدس: جبرائيل/ حلقه امر به گوش کردن: غلام فرمانبر کسي بودن"
      },
      {
        "text": "ای مَلِکُ العَرش مرادش بده / و از خطرِ چشمِ بَدَش دار گوش",
        "explanation": "معنی بیت: ای خداوند، ای فرمانفرمای تختگاه آسمان خواستة وی را برآور و از چشم زخم بدان و حاسدان وی را نگاه دار.\n\nمعنی واژگان:ملک العرش: خداي بزرگ/ مراد: آرزو /خطر چشم بد: چشم زخم/ گوش داشتن: محافظت کردن"
      }
    ]
  },
  {
    "title": "غزل شماره ۲۸۵ حافظ",
    "verses": [
      {
        "text": "در عهدِ پادشاهِ خطابخشِ جُرم پوش / حافظ قَرابه کَش شد و مفتی پیاله نوش",
        "explanation": " معنی بیت: در روزگار شهریاری که از گناه بی قصد زیردستان درمیگذرد و بر گناه عمدی بندگان پرده عفو میکشد، حافظ شیشه شراب بر دوش میکشد و فقیه ساغر مینوشد. از حافظ بایهام از بردارندة کتاب خدا ( حافظ قران) مقصودست.\n\nمعنی واژگان:عهد: روزگار، زمان/ جرم: گناه/ قرابه کش: کسي که شيشه هاي شراب را حمل مي کند، باده خوار/ مفتي: فتوادهنده، مقصود فقيه شهر است/ پياله نوش: شرابخوار"
      },
      {
        "text": "صوفی ز کُنجِ صومعه با پایِ خُم نشست / تا دید محتسب که سَبو می‌کشد به دوش",
        "explanation": "معنی بیت: همینکه پشمینه پوش دریافت که پاسبان شرع یا بازدارنده از منکر خود کوزه باده بر دوش میبرد و میگساری میکند، او هم خانقاه را رها کرد و در پای خم زانو زد  و مقیم میکده شد.\n\nمعنی واژگان:کنج صومعه: گوشه ي خانقاه/ با پاي خم: در پاي خمره ي شراب/ محتسب: امر و نهي کننده ي شرعي در شهر مخصوصاً کسي که شرابخواران را حدّ شرعي مي زند/ سبو به دوش کشيدن: خادم ميخانه شدن و به شرابخواران خدمت کردن"
      },
      {
        "text": "احوالِ شیخ و قاضی و شُربُ الیَهودِشان / کردم سؤال صبحدم از پیرِ مِی فروش",
        "explanation": "معنی  بیت: دربارة چگونگی حال عالم و داور دین و می نوشیدن پنهانی آنان از پیر میکده پرسیدم\n\nمعنی واژگان:احوال: حالات و اعمال/ شيخ: نماينده ي (دروغين) شرع/ شرب اليهود: پنهان شراب خوردن، آشاميدن مسکرات مختلف درهم و با هم، آشاميدن با پلشتي و کثافت، خوردن مال مردم بر خلاف شرع، غارت کردن مال غير، کثافت کاري."
      },
      {
        "text": "گفتا نه گفتنیست سخن گرچه محرمی / دَرکَش زبان و پرده نگه دار و مِی بنوش",
        "explanation": "معنی  بیت: هرچند تو رازداری، نمیتوان از این مطلب سخنی گفت. خاموش بمان و پرده پوشی کن و ساغر بگیر.\n\nمعنی واژگان: نگفتني است: گفتني نيست (از بس بد و ناهنجار است)/ محرم: آشنا و رازدار/ درکش زبان: خاموش باش/ پرده نگه دار: پرده دري مکن/ شيخ و قاضي زمان از ديدگاه حافظ"
      },
      {
        "text": "ساقی بهار می‌رسد و وجهِ مِی نماند / فکری بکن که خونِ دل آمد ز غم به جوش",
        "explanation": "معنی بیت: ای ساقی ( نوشگر)، فصل بهار فراز آمد و سیم و زری برای خرید باده فراهم نیست؛ تدبیری کن که خون دلم از هیجان اندوه مانند خم می جوش برآورد.\n\nمعنی واژگان:وجه: پول، زر و سيم/ خون دل به جوش آمدن: کلافه شدن، عصباني شدن"
      },
      {
        "text": "عشق است و مفلسیّ و جوانیّ و نوبهار / عُذرم پذیر و جرم به ذیلِ کرم بپوش",
        "explanation": "معنی بیت: اگر در آغاز بهار بحکم جوانی با تنگدستی عشق میورزم، مرا معذور بدار و بر گناه من بجوانمردی پرده پوش باش.\n\nمعنی واژگان:مفلسي: تهيدستي/ عذر: پوزش، بهانه/ جرم: گناه/ ذیل کرم: دامن جامة جوانمردی و بخشایش"
      },
      {
        "text": "تا چند همچو شمع زبان آوری کنی؟ / پروانهٔ مراد رسید ای مُحِب خموش",
        "explanation": "معنی بیت: تا کی شمع سان همه زبانی و سخن میگوئی. اجازه و رخصت کامیابی بتو داده شد، ای عاشق، دم درکش و بکار خود بپرداز.\n\nمعنی واژگان:تا چند: تا کي و تا چه اندازه/ زبان آوري: خوش سخني، اشاره است به شعله ي شمع که آن را زبان شمع مي گويند و روشني آن را و نورافشاني آن را به زبان آوري تعبير کرده است/ پروانه ي مراد: اجازه و رخصت کامیابی، دراینجا بایهام از پروانه معنی بعید آن قصد شده است در ضمن بمناسبت معنی قریب پروانه صنعت مراعات نظیر نیز منظور شده است/اجازه ي وصال دلدار که آرزوي عاشق است/ با اشاره به پروانه عاشق معروف شمع (ايهام تناسب)/ محبّ: عاشق صادق"
      },
      {
        "text": "ای پادشاهِ صورت و معنی که مثل تو / نادیده هیچ دیده و نشنیده هیچ گوش",
        "explanation": "معنی واژگان:صورت و معني: ظاهر يعني عالم مادي و باطن يعني عالم معنوي/ ناديده: نديده است"
      },
      {
        "text": "چندان بمان که خرقهٔ اَزْرَق کُنَد قبول / بختِ جوانَت از فلکِ پیرِ ژِنده پوش",
        "explanation": "معنی ابیات: ای شهریار این جهان و  جهان حقیقت که چشمی مانند تو ندیده و گوش نظیر اوصاف ذات کریم تو از کسی نشنیده، آنقدر زندگانی تو دراز باد که بخت بلند و پیروزمند تو خرقة کبود آسمان را بپذیرد و در جاودانگی جانشین پیر فلک شود؛ در ضمن تلمیحی دارد بآداب سپردن پیر خرقة ارشاد را بجانشین خود."
      }
    ]
  },
  {
    "title": "غزل شماره ۲۸۶ حافظ",
    "verses": [
      {
        "text": "دوش با من گفت پنهان کاردانی تیزهوش / وز شما پنهان نشاید کرد سِرِّ مِی‌فروش",
        "explanation": "معنی بیت: دیشب دل آگاهی کارشناس و هوشمند نهانی با من سخنی در میان نهاد و از شما نیز راز عارف دانا را نتوان نهان داشت.\n\nمعنی واژگان:دوش: ديشب/ از وقتهايي که حافظ در اشعار خود زياد به آن توجه دارد/ کاردان: دانا، دل آگاه (از فضاي شعر چنين برمي آيد که کاردان تيزهوش همان مي فروش يعني پير مغان است)/ سرّ مي فروش: راز پير مي فروش که در ابيات دوم و چهارم تا هشتم ذکر شده است"
      },
      {
        "text": "گفت آسان گیر بر خود کارها کز رویِ طبع / سخت می‌گردد جهان بر مردمانِ سخت‌کوش",
        "explanation": "معنی بیت: پیر میخانة معرفت گفت: کارهای گیتی را آسان شمار، چه دنیا که بسرشت و نهاد خود سخت گیر و زحمت افزاست، بر کسانی که خویشتن را در طلب جاه و مال برنج افکنند سخت و دشوار خواهد شد و بفرجام هم نامراد و ناکامشان خواهد گذاشت؛ در نسخه بدل « سخت میگیرد» بجای «سخت میگردد» آمده که از لحاظ معنی ترجیحی بر متن ندارد.\n\nمعنی واژگان:کز روي طبع: زيرا که به طور طبيعي/ سخت مي گردد: سخت مي شود (در بعضي از نسخه هاي حافظ سخت مي گيرد آمده است)/ سخت کوش: يعني کسي که به جزئي ترين امور مادّي جهان توجه و کوشش بي مورد دارد"
      },
      {
        "text": "وان گَهَم دَر داد جامی کز فروغش بر فلک / زهره در رقص آمد و بَرْبَط زنان می‌گفت نوش",
        "explanation": "معنی بیت: پس از آن پیر ساغری باده به من داد که از پرتو آن بر سپهر ناهید رقصان شد و با نوازش بربط میگفت: می بر شما گوارا باد\n\nمعنی واژگان:وانگه: سپس/ درداد: داد، عطا کرد/ فروغ: نور، پرتو، درخشش/ زهره: ستاره ي ناهيد که ستاره ي طرب و نشاط و موسيقي و رقص و آواز است/ بربط: عود، رود ،ساز زهی که با مضراب نواخته میشد نیز نگاه کنید بغزل ۱۳۷ بیت۵/نوش: گوارا باد، با شيريني و گوارايي بنوش."
      },
      {
        "text": "با دلِ خونین لبِ خندان بیاور همچو جام / نی گَرَت زخمی رسد، آیی چو چنگ اندر خروش",
        "explanation": "معنی بیت: پیر می فروش گفت: مانند جام باش که اگرچه دلش خون است خنده از لبش دور نمیشود (باز بودن دهانة جام و لرزش می در آن بدهان خندان تشبیه شده است)، چون چنگ مباش که اگر با زخمه ضربه ای بتو زنند، فریاد برکشی؛ مقصود آنکه باید در برابر مصائب جهان شکیبائی ورزید.\n\nمعنی واژگان:دل خونين: دل پر غصّه و اندوه، اشاره است به شراب سرخي که در جام شراب است/ لب خندان: اشاره است به گشادگي لب جام/ زخم: ضربه/ چنگ: نام سازي که داراي تارهاي بلندي است که با ضربه ي ملايمي هم صدايش بلند مي شود و اکنون نام خارجي آن يعني «هارپ» در ميان موسيقي دانان بيشتر مشهور است/ خروش: ناله و فرياد و فغان."
      },
      {
        "text": "تا نگردی آشْنا زین پرده رَمزی نشنوی / گوشِ نامحرم نباشد جایِ پیغامِ سروش",
        "explanation": "معنی بیت: تا آنگاه که آشنای عشق و عرفان نشوی، از نوای پردة محبت رازی در نخواهی یافت، بلی گوش آنکه بیگانه از حق و ناپیراسته خوی باشد، جایگاه پیام جبرئیل نتواند بود.\n\nمعنی واژگان:آشنا: عارف/ پرده: هم اشاره به پرده ي آويخته يعني مانع و رادع و هم با توجه به کلمه ي نشنوي، پرده ي موسيقي مراد است / رمز: سخن کنايه آميز، رازگونه/ نامحرم: نا آشنا/ سروش: فرشته ي پيام آور حق، هاتف غيبي، جبرئيل"
      },
      {
        "text": "گوش کن پند ای پسر وز بهرِ دنیا غم مَخور / گفتمت چون دُر حدیثی، گر توانی داشت هوش",
        "explanation": "معنی بیت: ای فرزند، پند مرا بنیوش و برای مال و مقام این جهانی اندوه مبر، سخنی بگران قدری و ارزندگی مروارید بتو گفتم، اگر هوشیار باشی.\n\nمعنی واژگان:درّ: مرواريد/ حديث: سخن، نکته، پند"
      },
      {
        "text": "در حریمِ عشق نَتْوان زد دَم از گفت و شنید / زان که آنجا جمله اعضا چشم باید بود و گوش",
        "explanation": " معنی بیت: در پیرامون آستان عشق جای گفتگو نیست، چه در آن حرم قدس باید با تمام اندامها و همه توان نگریست و شنود.\n\nمعنی واژگان:حريم عشق: آستانه ي معشوق، عالم شيفتگي/ نتوان زد دم: نمي توان درباره ي … سختي گفت، نمي توان انتظار داشت، به فکر … نمي توان بود/گفت و شنيد: مکالمه."
      },
      {
        "text": "بر بساطِ نکته‌دانان خودفروشی شرط نیست / یا سخن دانسته گو ای مردِ عاقل، یا خموش",
        "explanation": "معنی بیت: در پیشگاه نکته سنجان و حکیمان فضل فروشی و خودنمائی خلاف رسم و ادب است؛ ای باخرد، یا عالمانه سخن بر زبان آور یا لب از گفتار فروبند و آبروی خویش مریز؛ شاعر گوید:\n\nدر محفلی که خورشید اندر شمار ذرّه است\n\nخود را بزرگ دیدن شرط ادب نباشد\n\nمعنی واژگان:بساط: فرش، پهنه، در اينجا در مفهوم محفل و مجلس است/ نکته دان: داننده ي لطائف و ظرائف سخن/ خودفروشي: خودنمايي/ شرط: يکي از شرائط و شايستگيها/ دانسته: از روي دانش و دانايي."
      },
      {
        "text": "ساقیا مِی ده که رندی‌هایِ حافظ فهم کرد / آصِفِ صاحب‌قرانِ جرم‌بخشِ عیب‌پوش",
        "explanation": "معنی بیت: ای نوشگر ( ساقی)، باده بده که آصف زمان، وزیر بزرگ روزگار بخشایندة گناهان و درگذرنده از نقص بندگان از قلندری و پای بند نبودن حافظ برسوم ظاهری آگاهی دارد و خرده نخواهد گرفت، مقصود از آصف ظاهراً خواجه جلال الدین تورانشاه وزیر شاه شجاع است.\n\nمعنی واژگان:رندي: در اينجا در مفهوم بي ريايي و سرمستي است/ آصف: در اصل نام وزير حضرت سليمان و چون فارس را ملک سليمان مي دانند، وزير پادشاه فارس را به اين نام مي نامند و مقصود خواجه جلال الدين تورانشاه وزير شاه شجاع است/ صاحب قران: خوشبخت، کسي که ستاره اش همواره با ستاره ي مشتري (= سعد اکبر) مقارنه و مقابله دارد آنکه در وقت تولدش زهره و مشتری دو اختر سعد را در یک برج اجتماع باشد/ جرم بخش: گناه بخش، عفو کننده ي گناه/ عيب پوش: چشم پوشي کننده ي از گناه، پنهان کننده ي عيب اشخاص"
      }
    ]
  },
  {
    "title": "غزل شماره ۲۸۷ حافظ",
    "verses": [
      {
        "text": "ای همه شکلِ تو مَطبوع و همه جایِ تو خوش / دلم از عشوهٔ شیرینِ شِکرخایِ تو خوش",
        "explanation": "معنی بیت: ای همه صورت تو دلپذیر و ای همه اندامهای تو نیکو ، دل من از فریب و کرشمة تو که گوئی در سخن کوئی شکرشکنی می کند ، شاد است .\n\nمعنی واژگان:مطبوع: دلپسند، پسنديده/ خوش: در مصراع اوّل، دلپذير و زيبا و در مصراع دوم: شادمان، خوشحال/ عشوه ي شيرين: ناز و کرشمه ي دلپذير/ شکرخا: شيرين، جونده ي شکر"
      },
      {
        "text": "همچو گلبرگِ طَری هست وجودِ تو لطیف / همچو سروِ چمنِ خُلد سراپایِ تو خوش",
        "explanation": "معنی بیت: اي معشوق، وجود تو هم چون گلبرگ تازه و با طراوت، لطيف و زيباست و سراپاي تو مانند سروي که در باغ بهشت روييده باشد، دل پذير و خوش است.\n\nمحصول بيت ــ وجودت چون گلبرگ تازه لطيف است. سرا پا همه جايت چون سروچمن خوش آيند است خلاصه همه جايت زيبا و لطيف است.\n\nمعنی واژگان:گلبرگ: هريک از برگهاي گل سرخ/ طري: با طراوت/ لطيف: داراي لطافت و ظرافت/ چمن: باغ/خلد: بهشت/ خوش: دلپذير."
      },
      {
        "text": "شیوه و نازِ تو شیرین، خط و خالِ تو مَلیح / چشم و ابرویِ تو زیبا، قد و بالایِ تو خوش",
        "explanation": "معنی بیت: ناز و عشوه ي تو شيرين و دل پسند و خطّ و خال چهره ات نمکين، چشم و ابروي تو زيبا و قامت رعناي تو خوش است.\n\nمحصول بيت ــ شيوه ونازت شيرين و خط و خالت مقبول و چشم و ابرويت زيبا و قدو قامتت دل\u200Cربا است.\n\nمعنی واژگان:شيوه: کرشمه/ خط و خال: زيباييهاي چهره/ مليح: نمکين/ خوش: با اعتدال، متناسب"
      },
      {
        "text": "هم گلستانِ خیالم ز تو پُر نقش و نگار / هم مَشامِ دلم از زلفِ سَمَن سایِ تو خوش",
        "explanation": "معنی بیت: هم باغ خيال و آرزوي من از تو پر نقش و نگار است و هم مشام جانم از گيسوي سياه و سمن بوي تو خوش و دل پذير.\n\nمحصول بيت ــ هم گلستان خيالم زتوپر نقش و نگار: يعنى خيالم از صورت زيبايت زيور زينت يافته و چون نگارخانه چين پر نقش و نگار گشته و مشام دلم هم از زلف سمن\u200Cساى تو معطر شده و بوى مشگ گرفته است.\n\nمعنی واژگان: نگار: نقاشي زيبا/مشام: قوه ي بويايي، شامّه/ سمن ساي: آنچه بوي گل ياسمن مي دهد/ خوش: معطّر"
      },
      {
        "text": "در رَهِ عشق که از سیلِ بلا نیست گذار / کرده‌ام خاطرِ خود را به تمنایِ تو خوش",
        "explanation": "معنی بیت: در طریق عشق که بسبب سیل محنت و مصیبت گذرگاه و پایابی نیست و بساحل وصال نتوان رسید ، دلم را بآرزوی دیدار تو خوش داشته ام .\n\nمعنی واژگان: گذار: عبور/ تمنّي: خواستن، آرزو کردن."
      },
      {
        "text": "شُکرِ چشمِ تو چه گویم؟ که بِدان بیماری / می‌کُنَد دَردِ مرا از رخِ زیبایِ تو خوش",
        "explanation": "معنی بیت: من از عهدة سپاسگزاری از چشم تو بر نتوانم آمد که با وجود بیماری و نیم مستی ، درد عشقی را که از چهرة زیبای تو بر من عارض شده است ، آسان و مطبوع میسازد .\n\nمعنی واژگان:شکرگفتن: تشکّر کردن/ بيماري چشم: خمارآلود بودن چشم/ خوش کردن: شفا دادن و بهبود بخشيدن ولي در اينجا شاعرانه تر آن است که به معني خوشايند ساختن و مطبوع ساختن معني کنيم."
      },
      {
        "text": "در بیابانِ طلب گرچه ز هر سو خطریست / می‌رود حافظِ بی‌دل به تَوَلّایِ تو خوش",
        "explanation": "معنی بیت: در وادی طلب و جستجو اگر چه از هر جانب بیم هلاک است ، حافظ دل از دست داده بمدد مهر و دوستی تو بشادی راه می پوید .\n\nمعنی واژگان: بيدل: عاشق و شيدا/ تولا: عشق، دوستي، اگرچه برای این معنی تولی … است لیکن فارسیان بتصرف خود به الف خوانند چنانکه تمنی را تمنا گویند ( لغت نامه ) / خوش: صبور و بردبار و در کمال خوشي"
      }
    ]
  },
  {
    "title": "غزل شماره ۲۸۸ حافظ",
    "verses": [
      {
        "text": "کنارِ آب و پایِ بید و طبعِ شعر و یاری خوش / معاشر دلبری شیرین و ساقی گُلعِذاری خوش",
        "explanation": "معنی بیت: بر لب جوی و کنار بید با قریحۀ شاعرانه در صحبت دوست دلخواه که دلستانی آداب دان و شیرین حرکات و ساقی گل چهرۀ دلپذیری باشد، نشستن خوش است.\n\nمعنی واژگان:آب: جوي آب/ معاشر: همنشين/ دلبري شيرين: زيبارويي شيرين حرکات و شيرين سخن /گلعذار: گلچهره/ خوش: دلپذير، دلپسند."
      },
      {
        "text": "الا ای دولتی طالع، که قدرِ وقت می‌دانی / گوارا بادَت این عِشرت که داری روزگاری خوش",
        "explanation": "معنی بیت: هان ، ای که بخت تو یار و مساعد است و ارزش وقت را نیک می شناسی، این شادی و عیش بر تو سازگار باد که ایامت به کام است.\n\nمعنی واژگان:الا: هان (از اصوات)/دولتي طالع: خوشبخت/ قدر: ارزش /گوارا بادت: به کام تو باد، خوشگوار باد بر تو/ عشرت: مجلس معاشرت توأم با لذت و خوشي."
      },
      {
        "text": "هر آن کس را که در خاطر ز عشقِ دلبری باریست / سِپندی گو بر آتش نِه، که دارد کار و باری خوش",
        "explanation": "معنی بیت: به هر کس که بر دلش بار اندوه عشق یاری باشد، بگو که برای دفع چشم زخم حسودان ، سپند بر آتش بریز که سر و سامانی مطلوب و دلخواه داری.\n\nمعنی واژگان:خاطر: دل، روح و روان/ بار: سنگيني، غم/ کارو بار: سر و سامان/سپندي گو بر آتش نه: بايد اسفندي بر آتش بريزد، (ريختن اسفند بر آتش براي دفع چشم زخم است و کسي که سعادت و خوشبختي غيرمنتظره اي نصيبش شده چنين مي کند) زيرا عشق نشانه ي بزرگ خوشبختي است/ کار و بار: روزگار و موقعيت"
      },
      {
        "text": "عروسِ طَبع را زیور ز فکرِ بِکر می‌بندم / بُوَد کز دستِ ایّامَم به دست اُفتَد نگاری خوش",
        "explanation": "معنی بیت: بر عروس قریحۀ خود زینت و آرایش اندیشۀ نو و بدیع بسته ام ، باشد که از دست روزگار یاری زیبا به چنگ آورم.\n\nمعنی واژگان: فکر بکر: انديشه ي نو/ بود: شايد از دست/ ايّام: از گردش روزگار/ بدست افتد: نصيب شود/ نگاري خوش: زيبارويي دلپذير."
      },
      {
        "text": "شبِ صحبت غنیمت دان و دادِ خوشدلی بِسْتان / که مهتابی دل افروز است و طَرْفِ لاله زاری خوش",
        "explanation": "معنی بیت: اي عاشق، شب هم نشيني و مصاحبت با معشوق را مغتنم بدان و حقّ عيش و شادي را از او بگير که مهتابي زيبا و دل افروز است و کنار لاله زاري خوش.\n\nمحصول بيت ــ شب صحبت را غنيمت بدان و داد خوش\u200Cدلى را بگير: بر وفق مراد خوش\u200Cدل باش زيرا مهتابى كه به دل ذوق و شوق مى\u200Cبخشد و جوبيار زيبا موجود است يعنى محلى كه بتوان به مراد دل عيش كرد زير مهتاب دل\u200Cافروز و كنار جويبار زيبا است.\n\nمعنی واژگان:صحبت: مجالست و همنشيني/ داد …ستدن: حق ادا کردن/ دل افروز: شادي آور و روشني بخش دل/طرف: کنار/ لاله زار: باغ پر از لاله/ خوش: زيبا"
      },
      {
        "text": "مِیی در کاسهٔ چشم است ساقی را بِنامیزد / که مستی می‌کند با عقل و می‌بخشد خُماری خوش",
        "explanation": " معنی بیت: در پیالۀ چشم ساقی ، چشم بد دور ، باده ایست که با خرد به ستیزه جویی و عربده بر می خیزد و مستی دلپذیری میدهد.\n\nمعنی واژگان:بناميزد: چشم بد دور باد، ماشاءالله / ميي در کاسه ي چشم ساقي است: خمار آلود بودن و زيبا بودن چشم ساقي منظور است/ مستي مي کند با عقل: عقل را وادار به کناره گيري مي کند (همچون مستان که عاقلان را از سر راهشان به کنار مي زنند) / مي بخشد خماري خوش: خمار حالت مي زدگي است که معمولاً توأم با سر درد و حالت بد است، امّا شرابي که در چشم ساقي است مي زدگي دلپذيري ايجاد مي کند."
      },
      {
        "text": "به غفلت عمر شُد حافظ، بیا با ما به میخانه / که شنگولانِ خوش باشت، بیاموزند کاری خوش",
        "explanation": "معنی بیت: ای حافظ ، زندگانی تو در بی خبری گذشت ، با ما به میکده بشتاب که زیبایان ظریف خوش معاشرت به تو میگساری و مستی بیاموزند که کاری دلپذیرست.\n\nمعنی واژگان:غفلت: بي خبري/ عمر شد: زندگي گذشت/ شنگول: سرخوش، خوشحال/ خوشباش: هميشه شاد و هميشه مسرور/ خوش: دلپذير و شادي آور، با ارزش"
      }
    ]
  },
  {
    "title": "غزل شماره ۲۸۹ حافظ",
    "verses": [
      {
        "text": "مَجمَعِ خوبی و لطف است عِذار چو مَهَش / لیکَنَش مِهر و وفا نیست خدایا بِدَهَش",
        "explanation": "معنی بیت: چهره ي زيباي چون ماه معشوق جاي لطف و زيبايي است، ولي مهر و وفا در او نيست. خدايا، آن را نيز به او عطا کن.\n\nجز اين قدّر نتوان گفت در جمالِ تو عيب\n\nکه وضعِ مِهر و وفا نيست رويِ زيبا را\n\nمحصول بيت ــ عذار چون مه جانان مجمع لطف و زيبايى است اما مهر و وفا ندارد، خدايا مهر و وفايش ده يعنى او را وفادار كن.\n\nمعنی واژگان:مجمع: مجموعه/ خوبي: زيبايي/لطف: لطافت و ظرافت/ عذار: چهره/ مهر: محبت، دوستي/ وفا: عمل کردن به قول و پيمان."
      },
      {
        "text": "دلبرم شاهد و طفل است و به بازی روزی / بِکُشد زارم و در شرع نباشد گُنَهَش",
        "explanation": "معنی بیت: دلستان من زیبایی نو خاسته است و به شوخی یک روز مرا به هلاک میرساند و آنگاه به حکم دین بر وی که خردسالست قتل عاشق را جرم نشمارند.\n\nمعنی واژگان:دلبر: معشوق/ شاهد: نوجوان نو خط/ زار: به خواري و زبوني، به زاري زار/ شرع: دين /طفل: خرد و صغیر ؛ در اینجا به معنی نوجوان و نو خواسته"
      },
      {
        "text": "من همان بِه که از او نیک نگه دارم دل / که بد و نیک ندیده‌ست و ندارد نِگَهَش",
        "explanation": "معنی بیت: نیک سزاوارست که دل به او نسپارم ، چه هنوز تجربه آموخته نیست و نیک را از بد و بلهوس را از عاشق باز نمی شناسد و آئین دلداری نمیداند .\n\nمعنی واژگان:نيک: با جديّت، جداً بد و نيک /نديدست: بي تجربه است"
      },
      {
        "text": "بویِ شیر از لبِ همچون شِکَرَش می‌آید / گرچه خون می‌چکد از شیوهٔ چشمِ سیَهَش",
        "explanation": "معنی بیت: از لب نوشین وی هنوز بوی شیر شنیده میشود ، اگر چه از ناز و کرشمة چشم سیاه دلش که عاشق کش است ، قطره قطره خون تراوش میکند .\n\nمعنی واژگان:همچون شکر: شيرين /شيوه: ناز و کرشمه/ خون مي چکد از شيوه ي چشم سيهش: چشمان سياه او عاشق کش است."
      },
      {
        "text": "چارده ساله بتی چابُکِ شیرین دارم / که به جان حلقه به گوش است مَهِ چاردَهَش",
        "explanation": "معنی بیت: معشوق چهارده ساله اي دارم که زيبا و شيرين حرکات است و ماه شب چهارده از جان و دل مطيع و غلام اوست.\n\nمحصول بيت ــ بت چابك و شيرين چارده ساله دارم. يعنى محبوبى دارم كه ماه بدر به جان حلقه به گوشش است: عبد و زر خريدش است.\n\nمعنی واژگان:بت: معشوق زيباروي خوش اندام/ چابک شيرين: زيرک و دلپذير/ حلقه بگوش: غلام هميشگي/ به جان: از صميم قلب"
      },
      {
        "text": "از پِی آن گُلِ نورُستِه دلِ ما یارب / خود کجا شد که ندیدیم در این چند گَهَش",
        "explanation": "معنی بیت: خدايا، دل عاشق ما به دنبال آن معشوق نورسته ي زيبا به کجا رفت که مدّعي است از او خبري نداريم؟\n\nمحصول بيت ــ عجبا دل ما در پى آن گل نو رسته كجا رفت كه مدتى است آن را نديديم، الحاصل مدتى است كه دلمان نيست شده و نمى\u200Cدانيم كجاست.\n\nمعنی واژگان:از پي: به دنبال/ گل نورسته: گل تازه سبز شده، گل نوشکفته/ خود: واقعاً، به راستي/ درين چندگه: در اين مدت"
      },
      {
        "text": "یارِ دلدارِ من ار قلب بدین سان شِکَنَد / بِبَرَد زود به جانداریِ خود پادشهَش",
        "explanation": "معنی بیت: اگر یار دلجوی من قلب سپاه عاشقان را بدین گونه در هم شکند و پراکنده سازد ، بزودی پادشاه او را به سلاحداری و نگاهبانی خویش خواهد گماشت\n\nمعنی واژگان:دلدار: هم به معني معشوق و هم به معني شجاع است/ قلب: هم به معني دل عاشقان است و هم به معني عمده ي قواي لشکر که در وسط لشکر قرار دارند و شکست دادن آنها معادل پيروزي است/ شکستن: يکي خونين کردن دلهاي عاشقان و ديگر در هم شکستن قلب لشکر دشمن/جانداري: نگهباني خاص، محافظت از جان کسي"
      },
      {
        "text": "جان به شکرانه کنم صرف گَر آن دانهٔ دُر / صدفِ سینهٔ حافظ بُوَد آرامگَهَش",
        "explanation": "معنی بیت: اگر آن مروارید یکتا که یار من است ، صدف سینه حافظ را قرارگاه خود سازد ، جان بنشان سپاسگزاری در قدم وی خواهم باخت .\n\nمعنی واژگان:به شکرانه: براي سپاسگزاري/ کنم صرف: فدا مي کنم/ دانه ي در: مرواريد يگانه/ آرامگه: منزل، محل آرامش."
      }
    ]
  },
  {
    "title": "غزل شماره ۲۹۰ حافظ",
    "verses": [
      {
        "text": "دلم رمیده شد و غافلم منِ درویش / که آن شِکاریِ سرگشته را چه آمد پیش",
        "explanation": "معنی بیت: دل من آواره گشت و من مسکین بیخبرم و نمیدانم که چه بر سر آن صید سرگردان آمده است .\n\nمعنی واژگان:رميده شد: گريخت، فرار کرد/ غافل: بيخبر/ درويش: فقير، بيچاره و بينوا/ شکاري: شکار شده، مقصود همان دل است/ سرگشته: متحيّر، حيران/ چه آمد پيش: براي او چه اتفاقي افتاد."
      },
      {
        "text": "چو بید بر سرِ ایمانِ خویش می‌لرزم / که دل به دستِ کمان ابروییست کافِرکیش",
        "explanation": "معنی بیت: بسبب از دست دادن دین خود بیدسان لرزان و هراسانم ، چه دل من در پنجة یاری خمیده ابرو و کافر پیشه و بیرحم گرفتار آمده است .\n\nمعنی واژگان:بيد: درختي است داراي شاخه هاي بلند که به جهت بلندي شاخه هايش همواره در حال لرزش و جابجايي شاخه ها و برگهايش است/ برسر: به جهت/ کيش: دين (با بار منفي يعني دين بد و ناروا)"
      },
      {
        "text": "خیال حوصلهٔ بحر می‌پزد هیهات / چه‌هاست در سرِ این قطرهٔ مُحال اندیش!",
        "explanation": "معنی بیت: اندیشه های شگفتی در سر این قطرة باطل اندیش است که سودای گنجاندن دریائی را در درون خود دارد ، چه دور است این آرزوی خام!\n\nمعنی واژگان:خيال پختن: فکر بيهوده کردن، توقع داشتن/ حوصله: چينه دان مرغ و اصطلاحاً گنجايش/ بحر: دريا/ هيهات: دور است، دست نيافتني است/ چهاست: چه چيزهاي عجيبي وجود دارد/ محال: غيرممکن، ناممکن/ محال انديش: کسي که آرزوهاي نشدني در سر دارد"
      },
      {
        "text": "بنازم آن مژهٔ شوخِ عافیت کُش را / که موج می‌زندش آبِ نوش، بر سرِ نیش",
        "explanation": "معنی بیت: بمژگان عافیت سوز وی که در دلبری گستاخ است می بالم و فخر می کنم ، چه آب حیات بر سر نیشی که مژة وی میزند ، میجوشد و موج میزند ، مقصود آنکه نیش وی با نوش همراه است یا عین نوش است و زندگی بخش .\n\nمعنی واژگان:بنازم: آفرين بر/ شوخ: بي پروا، گستاخ و شيرين/ عافيت کش: آن که سلامت عاشقان را از ميان مي برد/ آب نوش: آب شيرين و عشق و شيفتگي/ نيش: اشاره است به خنجر مژگان."
      },
      {
        "text": "ز آستینِ طبیبان هزار خون بچکد / گَرَم به تجربه دستی نهند بر دلِ ریش",
        "explanation": "معنی بیت: اگر یکبار پزشکان بر دل مجروح من آزمون را دست بگذارند ، هزار بار از آستین آنان خون قطره قطره خواهد چکید .\n\nمعنی واژگان:تجربه: معاينه/ ريش: مجروح"
      },
      {
        "text": "به کویِ میکده گریان و سرفِکنده رَوَم / چرا که شرم همی‌آیدم ز حاصلِ خویش",
        "explanation": "معنی بیت: من با شرمساری و سر افکندگی با دیدة تر بمیخانه میروم ، چه از نتیجة عمر خود شرمسارم و خجالت میکشم که این محصول ناچیز را وقف خرابات کنم .\n\nمعنی واژگان:کوي ميکده: گذرگاهي که ميکده در آن است/ سرافکنده: خجالت زده"
      },
      {
        "text": "نه عمرِ خِضر بِمانَد، نه مُلکِ اسکندر / نزاع بر سرِ دنیی دون مَکُن درویش",
        "explanation": "معنی بیت: زندگانی جاودانی خضر نبی و سلطنت اسکندر مقدونی نمی پاید ، زندة جاوید تنها خداست . ای فقیر ، برای دنیا و مال و جاه دنیوی کشمکش مکن که ارزشی ندارد .\n\nمعنی واژگان:خضر: پيغمبري که مي گويند عمر جاودان دارد و به همراه اسکندر ذوالقرنين به ظلمات رفته است و از آب حيات نوشيده است و غالباً اين اسکندر را با اسکندر مقدوني خلط مي کنند که ملک اسکندر مقدوني بيش از نيمي از جهان بوده است ولي آن هم باقي نمانده/ دنيي دون: دنياي پست بي ارزش مادي در صفحة ۳۳۶ جامع نسخ دیوان حافظ تألیف مسعود فرزاد « دنیای دون » آمده است که بر متن ترجیح دارد/   نزاع کردن: جدال و ستيز کردن/ درويش: انسان محتاج به خدا"
      },
      {
        "text": "بدان کمر نرسد دستِ هر گدا حافظ / خزانه‌ای به کف آور ز گنجِ قارون بیش",
        "explanation": "معنی بیت: ای حافظ ، هر گدای مسکین نمی تواند دست در کمر یار زند و بوصال برسد ، گنجی بیش از گنج قارون برای حصول این مقصود بدست باید آورد ، سعدی گوید :\n\nگر من گدای کوی تو گشتم غریب نیست\n\nقارون اگر بخیل تو آید ، گدا رود\n\nمعنی بیت: زندگانی جاودانی خضر نبی و سلطنت اسکندر مقدونی نمی پاید ، زندة جاوید تنها خداست . ای فقیر ، برای دنیا و مال و جاه دنیوی کشمکش مکن که ارزشی ندارد ."
      }
    ]
  },
  {
    "title": "غزل شماره ۲۹۱ حافظ",
    "verses": [
      {
        "text": "ما آزموده‌ایم در این شهر بختِ خویش / بیرون کشید باید از این وَرطه رَختِ خویش",
        "explanation": "معنی بیت: ما در اين شهر بخت و اقبال خود را آزموده ايم و به اين نتيجه رسيده ايم که بايد بار و بنه ي خود را از اين گرداب هلاکت بيرون ببريم و کوچ کنيم.\n\nمحصول بيت ــ ما در اين شهر طالع خود را آزموده\u200Cايم و مى\u200Cدانيم كه مرادمان در اين\u200Cجا بر آورده نخواهد شد. پس بايد از اين ورطه اسباب بكشيم. حاصل كلام بايد اين شهر را ترك كرد و رفت.\n\nمعنی واژگان:آزمودن: امتحان کردن/ ورطه: گرداب، مهلکه/ رخت: وسايل، بار و بنه، متعلقات."
      },
      {
        "text": "از بس که دست می‌گَزَم و آه می‌کشم / آتش زدم چو گُل به تنِ لَخت لَختِ خویش",
        "explanation": "معنی بیت: چندان بحسرت پشت دست به دندان میبرم و آه سوزناک بر می آورم که تن پاره پاره ام از آتش درون مانند خرمن افروختة گل می سوزد .\n\nمعنی واژگان:دست گزيدن: افسوس خوردن/ آه کشيدن: نشانه ي غم و غصه و حسرت/ لخت لخت: پاره پاره/ گل سرخ داراي گلبرگهايي است که گويي جسم گل پاره پاره است و سرخي آن به رنگ آتش است اين تصوير مورد نظر شاعر بوده است که گويي بر تن پاره پاره ي خود آتش زده است."
      },
      {
        "text": "دوشم ز بلبلی چه خوش آمد که می‌سرود / گل گوش پهن کرده ز شاخِ درختِ خویش",
        "explanation": "معنی بیت: دیشب هزار آوائی این سخن بسیار دلپذیر را بر زبان آورد و در آن حال گل ، معشوق وی نیز بگفتار او گوش نیک فرا داشته بود .\n\nمعنی واژگان:گل گوش پهن کرده (بود): گل با دقت گوش مي داد"
      },
      {
        "text": "کای دل تو شاد باش که آن یارِ تندخو / بسیار تند روی نشیند ز بختِ خویش",
        "explanation": "معنی بیت : اي دل، تو شاد باش و غم مخور که آن معشوقي که با ما سر ناسازگاري دارد، سرانجام از بخت بد خود ترش روي مي نشيند و نتيجه ي عمل خود را خواهد ديد.\n\nمحصول بيت ــ بلبل گويد: اى دل تو شاد باش كه آن يارتند خو از بخت خود خيلى شكايت دارد و به همين جهت ناراحت و مضطرب است يعنى شخص تند خو همه وقت غصه دار است زيرا در اثر تند خويى از همه چيز متأثر مى\u200Cشود.\n\nمعنی واژگان: تندخو: بد خلق و خوي، بداخلاق/ تندروي: ترش روي، ناراحت"
      },
      {
        "text": "خواهی که سخت و سست جهان بر تو بگذرد / بگذر ز عهدِ سست و سخن‌هایِ سختِ خویش",
        "explanation": "معنی بیت: ای یار ، اگر خواهی که دشوار و آسان روزگار سپری شود و رنجه ات نسازد و آسیبی بتو نرساند ، از پیمان نا استوار و گفتار دلخراش صرف نظر کن .\n\nمعنی واژگان:سخت و سست جهان: بد و خوب ايّام/ بگذر: دست بردار/ عهد سست: قول و قرار و پيماني که نمي خواهي به آن عمل کني/ سخنهاي سخت: سخناني که ديگران را ناراحت مي کند"
      },
      {
        "text": "وقت است کز فراقِ تو وز سوزِ اندرون / آتش درافکنم به همه رَخت و پَختِ خویش",
        "explanation": "معنی بیت: هنگام آنست که از بلای جدائی و داغ دل همة سامان و اسباب خود را بآتش بسوزم ، چنانکه مرحوم قزوینی در حاشیة صفحة ۱۹۷ دیوان حافظ نوشته اند ، در غالب نسخ بجای بیت متن این بیت آمده است :\n\nگر موج خیز حادثه سر بر فلک زند\n\nعارف به آب تر نکند رخت و پخت خویش\n\nمعنی بیت : اگر طغیان امواج رویدادهای ناگوار بر آسمان برسد ، شناسای حق جامة حیات خود را باب اندوه و غصه آغشته نسازد و حالش منقلب نشود و همچنان آرام بماند .\n\nمعنی واژگان:وقت است: زماني فرا مي رسد/ فراق: دوري/ رخت و پخت: وسايل زندگي، همه چيز خود (بخت از اتباع يا مهمل رخت است)"
      },
      {
        "text": "ای حافظ ار مراد مُیَسَّر شدی مدام / جمشید نیز دور نماندی ز تخت خویش",
        "explanation": "معنی بیت: حافظا اگر همیشه کام دل آسان بدست میآید ، جمشید هم از اورنگ شاهی جدا نمی ماند .\n\nمعنی واژگان:مراد: آرزو/ ميسّر: آسان/ مدام: هميشه/ جمشيد: پادشاه معروف ايران که معمولاً ايرانيان او را با حضرت سليمان (ع) يکي مي دانند و مصراع دوم بيت مي تواند اشاره به گم کردن انگشتري او باشد که مدّتي او را از تخت خود دور کرد"
      }
    ]
  },
  {
    "title": "غزل شماره ۲۹۲ حافظ",
    "verses": [
      {
        "text": "قسم به حشمت و جاه و جلالِ شاه شجاع / که نیست با کَسَم از بهرِ مال و جاه نزاع",
        "explanation": "معنی بیت: به شکوه و عظمت و جاه و مقام شاه شجاع سوگند مي خورم که به خاطر مال و مقام دنيا با کسي جنگ و ستيز ندارم.\n\nمحصول بيت ــ قسم به جاه و جلال و عظمت شاه شجاع كه با كسى از بهر مال و منصب نزاعى ندارم: به عظمت و جلال شاه شجاع قسم مى\u200Cخورم كه من با كسى سر جاه و مال دعوائى ندارم.\n\nمعنی واژگان:حشمت: شکوه و جلال و عظمت/ جاه: مقام/ جلال: بزرگي و جبروت /شاه شجاع: پادشاه مظفرّي، ابوالفوارس، جلال الدّين بن محمّد مبارزالدّين، دومين پادشاه آل مظفّر. ، نیز نگاه کنید بغزل ۲۸۳ بیت۱"
      },
      {
        "text": "شرابِ خانگیم بس مِیِ مُغانِه بیار / حریفِ باده رسید ای رفیقِ توبه وِداع",
        "explanation": "معنی بیت: نوشیدن بادة در خانه ساخته بس است ، اینک شراب در خم آرمیده کهن مغان را برای من فراهم آور . هم پیاله من فراز آمد ، ای دوست همراه من که اهل توبه ای با تو وداع میکنم و بدرود میگویم چه من از توبه روی گردان شده ام .\n\nمعنی واژگان:شراب خانگي: شرابي که هرکس در خانه براي خود درست مي کند/ مي مغانه: شرابي که مغان (يعني زرتشتيان) در ميخانه ها مي فروختند/ حريف باده: همپياله در محفل شرابخواران/ رفيق توبه: کسي که به همراه کس ديگر با هم توبه مي کنند/ وداع: خداحافظ"
      },
      {
        "text": "خدای را به مِی‌ام شست و شویِ خِرقه کنید / که من نمی‌شِنَوَم بویِ خیر از این اوضاع",
        "explanation": "معنی بیت: شما را بخداوند سوگند که خرقه هستی مرا با باده بشوئید تا سرمست شوم و از کار دنیا بی خبر مانم ، چه نشان نیکی و صلاحی در این روزگار نمی بینم .\n\nمعنی واژگان:خداي را: براي خدا/ خرقه پوشان همه رياکار هستند و بايد اين رياکاري را با مستي و بي خبري جبران کرد."
      },
      {
        "text": "ببین که رقص کُنان می‌رود به نالهٔ چنگ / کسی که رُخصه نفرمودی اِسْتِماعِ سَماع",
        "explanation": "معنی بیت: بنگر آنکه اجازة شنیدن سماع درویشان را نمیداد ، اینک با فریاد چنگ بدست افشانی و پای کوبی پرداخته است .\n\nمعنی واژگان:رخصه نفرمودي: اجازه نمي داد/ استماع: گوش دادن/ سماع: سرود و آواز."
      },
      {
        "text": "به عاشقان نظری کن به شُکرِ این نعمت / که من غلامِ مطیعم، تو پادشاهِ مُطاع",
        "explanation": "معنی بیت: به شکرانه ي اين نعمت که من بنده اي فرمانبردارم و تو پادشاهي فرمانروا، به عاشقانت از روي مهر توجّه و عنايتي کن.\n\nمحصول بيت ــ به شكرانه اين نعمت كه من غلام مطيع توام و تو پادشاه مطاع منى به عاشقان نظرى كن. يعنى من بنده مطيع توام و تو ولى\u200Cنعمت مطاع منى.\n\nمعنی واژگان:مطيع: فرمان بر/ مطاع: فرمانروا، کسي که همه از او اطاعت مي کنند"
      },
      {
        "text": "به فیضِ جرعهٔ جامِ تو تشنه‌ایم، ولی / نمی‌کنیم دلیری نمی‌دهیم صُداع",
        "explanation": "معنی بیت: ما به بهره ای از جرعة ساغر تو سخت آرزومندیم ، اما برای یافتن این فیض گستاخی نمیکنیم و دردسر نمیدهیم .\n\nمعنی واژگان:فيض: برخورداري /جرعه ي جام تو: مقصود سخناني است که از دهان معشوق يا ممدوح بيرون مي آيد/دلبري: گستاخي و بي پروايي/صداع دادن: باعث دردسر شدن."
      },
      {
        "text": "جبین و چهرهٔ حافظ خدا جدا مَکُناد / ز خاکِ بارگه کبریایِ شاه شجاع",
        "explanation": "معنی بیت: آن روز نيايد که خدا پيشاني و چهره ي حافظ را از خاک درگاه با عظمت شاه شجاع جدا کند.\n\nمحصول بيت ــ خداوند پيشانى و روى حافظ را از خاك بارگاه عظمت شاه شجاع جدا نكند، يعنى خدا از درگاه پادشاه حافظ را دور نكند.\n\nمعنی واژگان:جبين: پيشاني/کبريا: عظمت، بزرگي/ قواعد: مکناد : فعل دعائی منفی سوم شخص مفرد که در محاوره بجای آن نکند گفته میشود / کبریا : بزرگی و عظمت مخفف کبریاء."
      }
    ]
  },
  {
    "title": "غزل شماره ۲۹۳ حافظ",
    "verses": [
      {
        "text": "بامدادان که ز خلوتگَهِ کاخِ اِبداع / شمعِ خاور فِکَنَد بر همه اطراف شُعاع",
        "explanation": "معنی بیت: صبحگاهان که از خلوت سرای کاخ آفرینش مهر شمع خاوری بر همه جای نور افشاند.\n\nمعنی واژگان:بامدادان: هنگام صبح صادق/ خلوتگه کاخ ابداع: فلک، آسمان/ ابداع: آفرينش/ شمع خاور: خورشيد/ شعاع: پرتو، نور."
      },
      {
        "text": "بَرکَشَد آینه از جِیبِ افق چرخ و در آن / بنماید رخِ گیتی به هزاران انواع",
        "explanation": "معنی بیت: فلک آینة تابناک خورشید را از گریبان افق بالا میاورد و چهرة گیتی در آن آینه بهزاران رنگ زیبا نمایان میشود .\n\nمعنی واژگان:برکشد: بر سر دست مي آورد، بالا مي آورد./ جيب: گريبان/ افق: کرانه ي آسمان/ چرخ: فلک، آسمان/ بنمايد: جلوه گر مي سازد."
      },
      {
        "text": "در زوایایِ طَرَبخانهٔ جمشیدِ فلک / اَرغَنون ساز کُنَد زهره به آهنگِ سَماع",
        "explanation": "معنی بیت: ناهید رامشگر فلک در خلوت سرای بزم جمشید گردون خورشید جهانتاب ارغنون خود را برای نواختن و دست افشاندن و سرود خواندن کوک میکند .\n\nمعنی واژگان:زوايا: گوشه ها، کناره ها، جاهايي در تالار که مخصوص نشستن نوازندگان بوده است/ طربخانه: مجلس شادي/ جمشيد فلک: مقصود خورشيد است که فرمانفرمای سپهر بشمار میرود / ارغنون: نام سازي است که اکنون به نام ارگ مشهور شده است/ زهره: ستاره اي است که مظهر شعر و موسيقي و نشاط و طرب است و مقام او را در آسمان سوم يا چهارم مي دانند که از اشعار حافظ چنين استنباط مي شود که اين ستاره را در آسمان چهارم و همسايه ي خورشيد و حضرت عيسي مي داند/ سماع: رقص و آواز و پايکوبي."
      },
      {
        "text": "چنگ در غُلغُله آید که کجا شد منکر؟ / جام در قَهقَهه آید که کجا شد مَنّاع؟",
        "explanation": "معنی بیت: چنگ خروش شادی بر می آورد که منکر سماع و بزم کجا رفت ، ساغر بخنده لب میگشاید که بازدارنده از باده گساری کجا شد ؟\n\nمعنی واژگان:چنگ: نام سازي است/ غلغله: فرياد/ منکر: انکار کننده/ قهقهه: خنده، صداي ريخته شدن شراب در جام/ منّاع: منع کننده، جلوگير، ناهي از منکر"
      },
      {
        "text": "وضعِ دوران بنگر ساغرِ عِشرت بَر گیر / که به هر حالتی این است بِهینِ اوضاع",
        "explanation": "معنی بیت: حال روزگار را ببین و جام شادی بر کف نه ، چه بهر حال بهترین وضع در میان این اوضاع متغیر و ناپایدار باده نوشیدن و غم نخوردن است .\n\nمعنی واژگان:وضع دوران: اوضاع زمانه/ ساغر عشرت: جام شادي/ برگير: بلند کن (و بنوش)/ بهين: بهترين."
      },
      {
        "text": "طُرِّهٔ شاهدِ دنیی همه بند است و فریب / عارفان بر سرِ این رشته نجویند نِزاع",
        "explanation": "معنی بیت: زلف معشوق زیبای دنیا یکسره رشتة اسارت و مکر و حیله است ، شناسندگان حق بفریب طرة این شاهد بستیزه با دیگران بر نخیزد و بر سر دنیای دون نزاع نکنند .\n\nمعنی واژگان:طرّه: قسمتي از زلف که روي پيشاني محبوب ريخته است امّا بنابر ذکر جزء و اراده ي کل مقصود همه ي زلف است/شاهد: زيباروي دلفريب/ شاهد دنی : معشوق دنیوی ، در صفحة ۳۴۹ جامع نسخ دیوان حافظ تألیف مسعود فرزاد « شاهد دنیا » در همه نسخه ها آمده است که صحیح بنظر میرسد/ بند و فريب: بند و دام/عارف: آشناي به حق و حقيقت است/ اين رشته: مقصود طرّه ي شاهد دنياست."
      },
      {
        "text": "عمرِ خسرو طلب ار نفعِ جهان می‌خواهی / که وجودیست عطابخشِ کریمِ نَفّاع",
        "explanation": "معنی بیت: اگر سود اين دنيا را مي طلبي، عمر طولاني براي شاه بخواه که وجودي است بخشنده و بزرگوار و بسيار سودرساننده،\n\nمحصول بيت ــ اگر طالب نفع و فايده جهانى، طول عمر خسرو را بخواه، زيرا شخص شاه وجودى است عطابخش و كريمى است فايده رسان. خلاصه شاه عادلى است پس بر همه لازم است كه درباره\u200Cاش دعاى خير بنمايند.\n\nمعنی واژگان:خسرو: پادشاه (زمان)/ کريم: بزرگوار/ نفّاع: سودرسان."
      },
      {
        "text": "مَظهَرِ لطفِ ازل، روشنی چشمِ اَمَل / جامعِ علم و عمل جانِ جهان، شاه شجاع",
        "explanation": "معنی بیت: شاه شجاع کسي است که مظهر بخشش ازلي، روشني بخش اميد و آرزو، صاحب علم و عمل و جان بخش عالم است.\n\nمحصول بيت ــ خسرو (مذكور در بيت قبلى) مظهر لطف ازل خداست و روشنى چشم اميد است. يعنى هر اميدى كه به او بسته شود به حصول مى\u200Cپيوندد و در نتيجه چشم شخص اميدوار روشن مى\u200Cشود. پادشاهى است حامع علم و عمل و جان جهان: روح خلق عالم است كه حيات مردم بسته به وجود اوست. آن كه به اين القاب ملقب و به اين اوصاف موصوف گشته شاه شجاع است كه يكى از مربيان خواجه مى\u200Cباشد.\n\nمعنی واژگان:مظهر: نشانه/ لطف ازل: مهرباني ذات پرودگار/ امل: آرزو/ جامع: دربردارنده /چشم امل : دیدة شاهد آرزو"
      }
    ]
  },
  {
    "title": "غزل شماره ۲۹۴ حافظ",
    "verses": [
      {
        "text": "در وفایِ عشقِ تو مشهورِ خوبانم چو شمع / شب‌نشینِ کویِ سربازان و رِندانم چو شمع",
        "explanation": "معنی بیت: در بسر بردن پیمان محبت تو در میان نیکان جهان شهره ام و چون شمع میسوزم و میسازم و در کوی عاشقان جانباز و وارستگان قلندر شمع سان شب زنده داری میکنم .\n\nمعنی واژگان:خوبان: زيبارويان/ شب نشين: در محفل شبانه شرکت کننده (و روشن کننده ي محفل)/ سرباز: کسي که در راه عشق سر خود را مي بازد و فداکاري مي کند/رندان: آنان که براي رسيدن به معشوق از لحظات عمر خود با زرنگي و زيرکي استفاده مي کنند."
      },
      {
        "text": "روز و شب خوابم نمی‌آید به چشمِ غم‌پرست / بس که در بیماریِ هجرِ تو گریانم چو شمع",
        "explanation": "معنی بیت: چندان در رنجوری فراقت شمع سان میگریم که شبانروز خواب بدیدة غم پرور من راه نمی یابد .\n\nمعنی واژگان:غم پرست: دوستدار اندوه قواعد:بيماري هجر: اضافه تشبيهي است يعني دوري از يار به بيماري تشبيه شده است."
      },
      {
        "text": "رشتهٔ صبرم به مِقراضِ غَمَت بُبْریده شد / همچنان در آتشِ مِهرِ تو سوزانم چو شمع",
        "explanation": "معنی بیت: بند شکیبائی من به تیغ عشق تو گسیخت و سخت بیقرار شدم و هنوز در آتش محبت تو شمع وار میسوزم .\n\nمعنی واژگان:رشته: ريسمان، نخ/ با اشاره به فتيله ي شمع/ مقراض: قيچي/ همچنان: مانند سابق، به طور سابق."
      },
      {
        "text": "گر کُمیتِ اشکِ گُلگونم نبودیِ گرم‌رو / کِی شدی روشن به گیتی رازِ پنهانم چو شمع؟",
        "explanation": "معنی بیت: اگر توسن سرشک سرخ فام من تند پوی نبود و اشک بر رخسارم نمی دوید ، سر نهان عشق من شمع سان بر همه فاش نمی گشت .\n\nمعنی واژگان:کميت: اسب سرخ يال دم سياه/ اشک گلگون: اشک سرخ رنگ (= اشک خونين) /گرم رو: تند رو، (با اشاره به گرمي اشک)/ راز پنهان: مقصود عشق نهان است"
      },
      {
        "text": "در میانِ آب و آتش همچنان سرگرمِ توست / این دلِ زارِ نزارِ اشک‌بارانم چو شمع",
        "explanation": "معنی بیت: دل بد حال ناتوان من شمع وار سرشک ریزان در میان دریای غم و آتش بلا همچنان بتو مشغول است و دمی از یادت فارغ نیست .\n\nمعنی واژگان:آب و آتش: (نسبت به شمع) اشک شمع و شعله ي آن/ (و نسبت به شاعر عاشق) اشک و آه عاشق/ سرگرم تو: در انديشه ي تو (با اشاره به سرگرمي شمع به جهت شعله ي شمع)/ زار و نزار: ضعيف و نحيف/ اشک باران: گريان"
      },
      {
        "text": "در شبِ هجران، مرا پروانهٔ وصلی فرست / ور نه از دَردَت جهانی را بسوزانم چو شمع",
        "explanation": "معنی بیت: در شام جدائی فرمان وصال و رخصت دیداری بفرست وگرنه از آتش غم تو عالمی را چون شمع افروخته خواهم سوخت .\n\nمعنی واژگان:پروانه وصل: اجازه ي ديدار"
      },
      {
        "text": "بی جمالِ عالم‌آرایِ تو روزم چون شب است / با کمالِ عشقِ تو در عینِ نُقصانم چو شمع",
        "explanation": "معنی بیت: دور از رخسار جهان افروز تو روز بر من چون شام تاریکست ، با آنکه در عشق ورزی بکمال رسیده ام ، تنم چون شمع در گداختن و کاستن است .\n\nمعنی واژگان:جمال: زيبايي/ عالم آرا: آرايش دهنده ي جهان./ در عين نقصان: در حال کم شدن"
      },
      {
        "text": "کوهِ صبرم نرم شد چون موم در دستِ غمت / تا در آب و آتشِ عشقت گدازانم چو شمع",
        "explanation": "معنی بیت: از آن زمان که در آتش محبت تو شمع سان گداختم ، کوه شکیبائی من در پنجة نیرومندی عشق تو نرم و فرسوده گشت .\n\nمعنی واژگان: گدازان: در حال آب شدن و از ميان رفتن/ بايد توجه داشت که سابقاً شمع را از موم مي ساخته اند"
      },
      {
        "text": "همچو صبحم یک نفس باقیست با دیدارِ تو / چهره بنما دلبرا تا جان برافشانم چو شمع",
        "explanation": " معنی بیت: جدا از روی تو مانند صبح که یک دم است ، مرا نیز یکنفس بر جای مانده است ، رخ عیان کن تا شمع سان شعلة حیاتم خاموش شود و جان عاریت تسلیم کنم .\n\nمعنی واژگان:صبح: سپيده دم، قبل از طلوع خورشيد/ يک نفس: يک لحظه، با اشاره به معني ديگر نفس يعني دم/ جان برافشاندن: جان نثار کردن و مردن/ با دیدار تو : در صفحة ۳۵۰ جامع نسخ دیوان حافظ « بی دیدار تو » آمده که بر متن ترجیح دارد"
      },
      {
        "text": "سرفَرازم کن شبی از وصلِ خود ای نازنین / تا مُنَوَّر گردد از دیدارت ایوانم چو شمع",
        "explanation": " معنی بیت: اي معشوق نازنين و زيبا، شبي مرا از وصال خود سرافراز کن تا از چهره ي درخشان تو هم چون شمع، خانه ام روشن و نوراني گردد.\n\nمحصول بيت ــ اى جوان گردنكش، شبى مرا از وصل خود سرفراز كن يعنى معظم و مفتخرم كن تا كه از ديدارت ايوانم چون شمع روشن گردد. الحاصل با قدومت خانه\u200Cام را روشن كن.\n\nمعنی واژگان:سرفراز: مفتخر/ وصل: وصال، پيوند عاشق و معشوق/ نازنين: پرناز و کرشمه، ناز پرورده، دوست داشتني/ منوّر: روشن، نوراني/ ديدار: چهره، صورت، طلعت/ايوان: کاخ، منزل"
      },
      {
        "text": "آتشِ مِهر تو را حافظ عجب در سر گرفت / آتشِ دل، کِی به آبِ دیده بِنْشانم چو شمع",
        "explanation": "معنی بیت: سوز عشق در سر حافظ افتاد ، آتش درون را با اشک نمی توانم خاموش کرد ، چنانکه شمع هم از فرونشاندن آتش دل خود ناتوان است .\n\nمعنی واژگان: عجب: به گونه اي عجيب و شگفتي/ در سر گرفت: تحت تأثير قرار گرفت با اشاره ي به شعله ي شمع که در سر شمع قرار دارد/ نشاندن: خاموش کردن/ آب ديده: اشک و با اشاره به اشک شمع"
      }
    ]
  },
  {
    "title": "غزل شماره ۲۹۵ حافظ",
    "verses": [
      {
        "text": "سَحَر به بویِ گلستان دَمی شدم در باغ / که تا چو بلبلِ بیدل کُنَم عِلاجِ دِماغ",
        "explanation": "معنی بیت: پگاه به آرزوی دیدار گل یکدم بباغ رفتم تا مانند بلبل عاشق بدرمان دماغ خود بپردازم و بند غم از دل بگشایم .\n\nمعنی واژگان:بوي: رايحه/ آرزو دمي: لحظه اي/ بيدل: عاشق/ دماغ: مغز سر"
      },
      {
        "text": "به جلوهٔ گلِ سوری نگاه می‌کردم / که بود در شبِ تیره به روشنی چو چراغ",
        "explanation": "معنی بیت: جلوه گري گل سرخ را مي ديدم که در شب تاريک، در درخشندگي و تابندگي مانند چراغ روشن بود.\n\nمحصول بيت ــ همين كه وارد باغ شدم به چهره گل سورى نگاه كردم ديدم كه در تاريكى شب چون چراغ روشن بود: مانند چراغ نور و ضياء مى\u200Cداد.\n\nمعنی واژگان:جلوه: نمود، نمايش/ گل سوري: گل سرخ، گل آتشي."
      },
      {
        "text": "چُنان به حُسن و جوانیِ خویشتن مغرور / که داشت از دلِ بلبل هزار گونه فَراغ",
        "explanation": "معنی بیت: گل سرخ چنان به زيبايي و جواني خود مغرور بود که از دل عاشق بلبل هيچ خبر نداشت و نسبت به غم عشق او آسوده و بي اعتنا بود.\n\nمحصول بيت ــ گل سورى چنان به حسن و جوانى خويش مغرور بود كه از بلبل بيدل به كل فارغ بود يعنى به بلبل بيدل هيچ توجه نداشت. الحاصل براى به\u200Cدست آوردن دل بلبل اظهار تفقد و التفات نمى\u200Cكرد.\n\nمعنی واژگان:حسن: زيبايي/ مغرور: فريفته و متکبّر /هزارگونه: از هر جهت، به طور کلي/ فراغ داشتن: بي خبر بودن، آسوده بودن."
      },
      {
        "text": "گشاده نرگسِ رعنا ز حسرت آب از چشم / نهاده لاله ز سودا به جان و دل صد داغ",
        "explanation": "معنی بیت: نرگس زیبا از اندوه اشک از دیده روان کرده است و لاله از غلبة سوز عشق بر جان و دل صد نشان دارد\n\nمعنی واژگان:نرگس رعنا: نرگس دورنگ (معمولاً شعرا چشم را به نرگس و نرگس را به چشم تشبيه مي کنند)/ حسرت: نااميدي/ مقصود از حسرت نرگس نااميدي از داشتن عاشقي مانند بلبل است/ داغ: نشانه و غم و غصّه / سودا: عشق (و سياه)، معمولاً لاله آتشين وسطش رنگي نزديک به سياه دارد که از آن به داغ و سياهي تعبير مي کنند و کلمه ي سودا به اين جهت لطافت و ظرافتي دارد"
      },
      {
        "text": "زبان کشیده چو تیغی به سرزنش سوسن / دهان گُشاده شقایق چو مردمِ ایغاغ",
        "explanation": " معنی بیت: گل سوسن زبان شمشير مانند خود را به قصد سرزنش و مؤاخذه کشيده بود و گل شقايق چون سخن چينان دهان خود را گشوده بود.\n\nمحصول بيت ــ سوسن براى اين كه سرزنش كند، چون تيغ زبان كشيده يعنى زبانش را دراز نموده و شقايق هم كه سوسن را ديده دهانش را چون مردم غماز باز كرده.\n\nمعنی واژگان:سوسن: نوعي گل سفيد است که معمولاً شعرا به آن لقب ده زبان مي دهند/ زبان کشيده: زبان درازي کرده بود/ شقايق: نوعي لاله /ايغاغ (يا ايقاق): سخن چين این کلمه مغولی یا ترکی است ، نگاه کنید بحاشیة صفحه ۲۰۰ دیوان حافظ ، تصحیح قزوینی ."
      },
      {
        "text": "یکی چو باده پرستان صُراحی اندر دست / یکی چو ساقیِ مستان به کف گرفته اَیاغ",
        "explanation": " معنی بیت: سوسن چون میگساران تنگ شراب در دست نگاهداشته و شقایق مانند ساقی بزم باده نوشان جام بر کف ایستاده است .\n\nمعنی واژگان:باده پرست: شراب خوار/ صراحي: شيشه ي شراب/ اياغ: جام شراب"
      },
      {
        "text": "نشاط و عیش و جوانی چو گُل غنیمت دان / که حافظا نَبُوَد بر رسول غیر بَلاغ",
        "explanation": "معنی بیت: خوشی و عشرت و جوانی و نوبت گل را مغتنم بشمار و سود خویش بدان که ای حافظ بر فرستاده جز رساندن پیام تکلیفی نیست ، بر رسولان پیام باشد و بس ، مضمون مصراع دوم مقتبس است از آیة ۹۹ سورة مائده (۵) ما عَلَی الرَّسُولِ اِلَّا البَلاغُ.\n\nمعنی واژگان:عيش: زندگي، البته عيش معني شادي هم مي دهد ولي به قرينه ي نشاط عيش را به معني زندگي گرفته ايم/ غنيمت دان: فرصت شمار، مغتنم بدان، استفاده کن، همان گونه که مي داني عمر گل کوتاه است و از آن در مدت کوتاه عمرش استفاده مي کني/ رسول: خبردهنده/ بلاغ: پيام رساني/ مصراع دوم اشاره است به آيه ي ۹۹ از سوره ي مائده: ما علي الرسول الا البلاغ"
      }
    ]
  },
  {
    "title": "غزل شماره ۲۹۶ حافظ",
    "verses": [
      {
        "text": "طالع اگر مدد دهد، دامَنَش آوَرَم به کف / گر بِکَشَم زهی طَرَب، ور بِکُشَد زهی شرف",
        "explanation": "معنی بیت: اگر بخت یار شود، دامن یار را به چنگ خواهم آورد، اگر من دامن او را به سوی خود توانم کشید چه شادمانی بزرگی است و اگر یار دامن از دست من بغمزه و ناز بیرون کشد و برود مایة بسی سرافرازی است، چه نشان می دهد که وی را با من بهرحال سر و کاری است.\n\nمعنی واژگان:طالع: بخت، اقبال/ مدد دهد: کمک کند/ گر بکشم: اگر دامن او را بگيرم و به طرف خود بکشم يا او را به سوي خود جلب کنم/ زهي طرب: منتهاي خوشي و شادي است/ ور بکشد: و اگر مرا به سوي خويش بکشد (و بر طبق قرائت ديگر اگر او مرا بکشد)/ زهي شرف: منتهاي سربلندي و افتخار من است."
      },
      {
        "text": "طَرْفِ کَرَم ز کَس نَبَست، این دلِ پُر امیدِ من / گر چه سخن همی بَرَد، قصهٔ من به هر طرف",
        "explanation": "معنی بیت: دل امیدوار من بهرة رادی و بخشش از کسی نیافت، اگر چه شعر داستان تنگدستی مرا به هر گوشه و کنار رساند.\n\nمعنی واژگان:طرف بستن: سود بردن نیز نگاه کنید به غزل ۱۲ شمارۀ(۴)/ کرم: بزرگواري و بخشش/ سخن: مقصود سخنان دلاويز و اشعار لطيف است/ قصّه: هم به معني داستان است و هم شکايت."
      },
      {
        "text": "از خَمِ ابرویِ توام، هیچ گشایشی نشد / وَه که در این خیالِ کَج، عمرِ عزیز شد تلف",
        "explanation": "معنی بیت: از کمان ابروی تو هیچ فتوحی دست نداد و مشکلی نگشود، شگفتا که در این گمان نادرست، عمر گرامی نیست شد.\n\nمعنی واژگان:خم ابرو: خميدگي ابروي معشوق که معمولاً شعرا آن را به طاق محراب تشبيه مي کنند که در مقابل آن دعا مي خوانند و حل مشکلات را از خدا مي خواهند/ گشايش: حل مشکلات با اشاره به گشادگي ابرو که در موقع شادي و بهجت بوجود مي آيد/وه: واي/ خيال کج: تصور بيهوده با اشاره به همان ابرو که کج بودنش نشان زيبايي است/ تلف: از ميان رفته."
      },
      {
        "text": "اَبرویِ دوست کِی شود، دَستکَشِ خیالِ من؟ / کس نزده‌ست از این کمان، تیرِ مراد بر هدف",
        "explanation": "معنی بیت: خیال من هم دسترسی به ابروی یار ندارد هیچ کس از خم ابروی وی تیر آرزو بر آماج کام و هدف مقصود نیفکنده است.\n\nمعنی واژگان:دستکش: رام، مطيع، آنچه بتوان به آن دست کشيد/ کمان: مقصود همان ابرو است."
      },
      {
        "text": "چند به ناز پَروَرَم، مِهرِ بُتانِ سنگ‌دل / یادِ پدر نمی‌کنند، این پسرانِ ناخَلَف",
        "explanation": "معنی بیت: تا کي بايد عشق اين معشوقان زيباروي بي رحم را در دل با ناز و نوازش بپرورم؟ اين زيبارويان مانند پسران نااهلي هستند که هرگز از پدر خود يادي نمي کنند.\n\nمحصول بيت ــ مهر و محبت محبوبان سنگ\u200Cدل را تا كى با ناز و نوازش در دل بپرورانم در حالى كه اين پسران ناخلف هيچ يادى از پدر نمى\u200Cكنند: يعنى قدر مهرپرورى ما را نمى\u200Cدانند كه هيچ وقت از ما ياد نمى\u200Cكنند.\n\nمعنی واژگان: ناخلف: نااهل و ناشایسته و بدکردار"
      },
      {
        "text": "من به خیالِ زاهدی، گوشه‌نشین و طُرفه آن‌ک / مُغْبَچه‌ای ز هر طرف، می‌زندم به چنگ و دَف",
        "explanation": "معنی بیت: من به گمان پارسایی گوشه گرفتم و شگفت آنست که شاهدی سرودخوان از هر سو با نوای چنگ و دف (بفتح اول دایره زنگی) رهزن دلم می شود؛ نیز نگاه کنید به این بیت از غزل ۱۷۰ حافظ فرماید:\n\n مغبچة میگذشت راهزن دین ودل\n\nدر پی آن آشنا از همه بیگانه شد\n\nمعنی واژگان:خيال زاهدي: فکر زهد و پرهيزگاري/ طرفه: شگفت آور جالب توجه/ آنک: آن است که/ مغبچه: پسر زيبارويي که در ميخانه ها براي شراب خواران شراب مي آورد، شاهد /مي زندم: راهزني فکري مي کند، فکر را منحرف مي کند."
      },
      {
        "text": "بی‌خبرند زاهدان، نقش بخوان و لاتَقُل / مستِ ریاست محتسب، باده بده و لاتَخَف",
        "explanation": "معنی بیت: پارسایان ناآگاهند، ترانه و قولی بخوان و با آنان چیزی مگو، بازدارندة از منکر خود از بادة ریا سرمست گشته است، شراب بما بده و بیم مدار\n\nمعنی واژگان:نقش: نوعي ترانه و تصنيف است/ لاتقل: چيزي مگو، سخني مگو، قول در آواز نياور/ ريا: تظاهر، خود را نيکو جلوه دادن/ محتسب: کسي که در شهر متصدي امر به معروف و نهي از منکر بوده است و بيش از همه شرابخواران را مي گرفته و حد مي زده است/ باده: شراب/ لاتخف: نترس"
      },
      {
        "text": "صوفی شهر بین که چون، لقمهٔ شُبهه می‌خورد / پاردُمَش دراز باد، آن حَیَوانِ خوش علف",
        "explanation": "معنی بیت: پشمینه پوش شهر را بنگر که چگونه از خوردن نوالة حرام باکی ندارد، این جانور پرخواره را رانکی و افسار دراز باد تا هر چه بیشتر در پرورش جنبة حیوانی خود بکوشد و در مرغزار شهوت بچرد و فربه شود.\n\nمعنی واژگان:صوفي: مقصود درويش رياکار زمانه است که حافظ با او سر ناسازگاري دارد/ لقمه ي شبهه: غذايي که در حلال بودن آن شک و ترديد وجود دارد در اینجا از لقمة شبهه مقصود لقمۀ حرام است/ پاردم: چرمي که به پالان مي دوزند و در زير دم حيوان قرار دارد/ پاردم دراز بودن: کنايه از چاقي و تن پروري حيوان است/ حيوان خوش علف: جانور شکموو خوش خوراک"
      },
      {
        "text": "حافظ اگر قدم زنی، در رَهِ خاندان به صِدق / بدرقهٔ رَهَت شود، همَّتِ شَحنِهٔ نجف",
        "explanation": "معنی بیت: ای حافظ، اگر راه خاندان پیامبر را صادقانه بپوئی ، عنایت و توجه امیر نجف، حضرت علی (ع)، نگاهبان تو خواهد شد.\n\nمعنی واژگان:خاندان: مقصود اهل بيت رسول اکرم و اميرالمؤمنين علي عليه السلام است/ صدق: راستي/ بدرقه: راهنما، نگهبان مسافر/ همّت: توجه قلب با تمام قواي روحاني، دعاي خير/ شحنه: شخصي که باعث نظم شهر است/ شحنه ي نجف: حاکم و ضابط و عامل شهر نجف، کنایه منظور حضرت علي عليه السلام است."
      }
    ]
  },
  {
    "title": "غزل شماره ۲۹۷ حافظ",
    "verses": [
      {
        "text": "زبانِ خامه ندارد سرِ بیان فِراق / وگرنه شرح دهم با تو داستانِ فِراق",
        "explanation": "معنی بیت: زبان قلم در این اندیشه و سودا نیست که قصه\u00ADی پر غصه\u00ADی جدایی را شرح دهد و اگر چنین نبود سرگذشت فراق را نیک بیان می\u00ADکردم.\n\nمعنی واژگان:زبان خامه: خامه به معني قلم است / سر .. داشتن: قصد … داشتن/ بيان: شرح دادن و روشن کردن موضوع/ فراق: دوري از يار، هجران."
      },
      {
        "text": "دریغ مدت عمرم که بر امیدِ وصال / به سر رسید و نیامد به سر زمانِ فِراق",
        "explanation": "معنی بیت: آن سر که از بالش و نازش بر آسمان می\u00ADرسید، سوگند به رهروان راستین که آن را بر درگاه فراق و آستان جدایی گذاشتم و سودم\n\nمعنی واژگان:دريغ: افسوس/ مدّت: دوران/ وصال: رسيدن به معشوق/ به سر رسيدن: به پايان رسيدن/به سر آمدن: پايان يافتن"
      },
      {
        "text": "سری که بر سرِ گردون به فخر می‌سودم / به راستان که نهادم، بر آستانِ فِراق",
        "explanation": "معنی بیت: اینک گریزی نیست، چه زورق شکیبایی من که بادبان فراق بر آن افراشته بود، در دریای عشق به غرقابی گرفتار آمده است.\n\nمعنی واژگان:گردون: فلک، آسمان/ مي سودم: مي سائيدم/ راستان: مردان صادق در راه عشق، افراد درست"
      },
      {
        "text": "چگونه باز کنم بال در هوایِ وصال / که ریخت مرغِ دلم پَر در آشیانِ فِراق",
        "explanation": "معنی بیت: اي معشوق، در حالي که بال و پر مرغ دلم در آشيانه ي دوري از تو ريخت و ناتوان شد، چگونه مي توانم در هواي وصالت پر بگشايم و پرواز کنم؟\n\nمحصول بيت ــ در هواى وصال چه\u200Cگونه بال و پر باز كنم كه مرغ دلم در آشيان فراق پر ريخت : فراق بال و پر مرغ دلم را ريخت پس در هواى وصالت چه\u200Cگونه پرواز نمايد. الحاصل جدائى چنان مرغ دلم را زبون كرده كه مجال حركت ندارد.\n\nمعنی واژگان:هواي وصال: فضاي وصال، فضاي رسيدن به معشوق."
      },
      {
        "text": "کنون چه چاره که در بَحرِ غم به گردابی / فُتاد زورقِ صبرم ز بادبانِ فِراق",
        "explanation": " معنی بیت: در حالي که زورق صبر و شکيبايي من از بادبان دوري و هجران يار، در درياي بي کران اندوه گرفتار گرداب شده است، ديگر چه چاره اي مي توانم بکنم؟\n\nمحصول بيت ــ حال چه چاره كه زورق صبرم در درياى غم به گردابى افتاد از بادبان فراق يعنى فراق و اشتياق مرا به غم و غصه انداخت، الحاصل غم و غصه با صبر در يك جا جمع نمى\u200Cشود.\n\nمعنی واژگان: زورق: نوعي قايق"
      },
      {
        "text": "بسی نَمانْد که کَشتیِ عمر غرقه شود / ز موجِ شوقِ تو در بحرِ بی‌کرانِ فِراق",
        "explanation": "معنی بیت: کم مانده است که زورق زندگانی من از هیجان اشتیاقی که به دیدار تو دارم در دریای ناپیدا کران جدایی غرق شود.\n\nمعنی واژگان: بحر بيکران: درياي بي انتها."
      },
      {
        "text": "اگر به دستِ من اُفتَد فِراق را بِکُشَم / که روزِ هجر سیَه باد و خان و مانِ فِراق",
        "explanation": "معنی بیت: اگر روزي دوري و هجران به دست من بيفتد، او را خواهم کشت که اميد دارم روزگار فراق سياه و خان و مان او تباه گردد.\n\nمحصول بيت ــ فراق و هجران را كه به دنيا آورد؟ عجبا كه روز هجران و خانمان فراق سياه گردد يعنى هر دو ماتمزده و مصيبت زده گردند.\n\nمعنی واژگان:هجر: دوري از يار/سياه بودن /روز: بدبخت بودن و ناکام بودن."
      },
      {
        "text": "رفیقِ خِیلِ خیالیم و همنشینِ شَکیب / قَرینِ آتشِ هجران و هم قِرانِ فِراق",
        "explanation": "معنی بیت: دوست و دمساز جمع خیال یار در رؤیا گشتیم و هم صحبت صبر و بردباری، همنشین سوز دوری شدیم و با جدایی در یک جا فراهم آمدیم.\n\nمعنی واژگان:خيل خيال: لشکري از تخيلات/ شکيب: صبر و شکيبايي/ قرين: همنشين/ هم قران: دو تن که سرنوشت آنها مانند يکديگر باشد، حريف"
      },
      {
        "text": "چگونه دَعویِ وصلت کُنَم به جان؟ که شده‌ست / تنم وکیلِ قَضا و دلم ضمانِ فِراق",
        "explanation": "معنی بیت: ادعای رسیدن به وصال تو را به بهای جان هم نتوانم کرد،چه تن من گماشته و فرمان پذیر تقدیرست و دلم در ضمانت فراق و گروگان جدایی است.\n\nمعنی واژگان:دعوي کردن: ادّعا کردن/ وصل: وصال، رسيدن به معشوق/ به جان: از صميم دل، از ته دل/ وکيل: کارگزار، نماينده/ قضا: سرنوشت، تقدير / ضمان: ضامن، متعهد/ در حقيقت عاشق تسليم سرنوشت و فراق شده است و ديگر چندان علاقه اي به وصل ندارد"
      },
      {
        "text": "ز سوزِ شوق دلم شد کباب دور از یار / مدام خونِ جگر می‌خورم ز خوانِ فِراق",
        "explanation": "معنی بیت: دل من جدا از دوست از آتش اشتیاق و آرزومندی سوخت، پیوسته از مائده ی جدایی نوالۀ من خون دل و غصه است.\n\nمعنی واژگان:سوز: سوزش /شوق: عشق/ مدام: هميشه/ خون جگر: غم و غصه/ خوان: سفره ي غذا"
      },
      {
        "text": "فلک چو دید سرم را اسیرِ چَنبَرِ عشق / بِبَست گردنِ صبرم به ریسمانِ فِراق",
        "explanation": "معنی بیت: چون گردون سر مرا در حلقه ی عشق گرفتار دید،گردن شکیب مرا با رشته ی جدایی استوار بست.\n\nمعنی واژگان:چنبر: حلقه، قيد/ ريسمان: طناب"
      },
      {
        "text": "به پایِ شوق گر این رَه به سر شدی حافظ / به دستِ هجر ندادی کسی عِنانِ فِراق",
        "explanation": "معنی بیت: اگر راه وصال به پای اشتیاق پیموده می شد.(به کنایه یعنی اگر آرزومندی و شوق تنها کافی بود) هیچکس زمام ناکامی و محرومی و دوری عاشق را به دست جدایی نمی سپرد.\n\nمعنی واژگان: به سر شدي: به پايان مي رسيد/ عنان: زمام، افسار"
      }
    ]
  },
  {
    "title": "غزل شماره ۲۹۸ حافظ",
    "verses": [
      {
        "text": "مقامِ امن و مِیِ بی‌غَش و رَفیقِ شَفیق / گَرَت مُدام مُیَسَّر شود زِهی توفیق",
        "explanation": "معنی بیت: اگر جای آسوده و باده صافی و دوست مهربان دلسوز همیشه دست دهد، چه کامیابی بزرگی است.\n\nمعنی واژگان: مقام امن: جاي آسوده و توأم با امنيت/ مي بيغش: شراب خالص/ رفيق شفيق: دوست مهربان/ مدام: هميشه/ ميسّر شود: آسان شود، مهيّا و آماده شود/ زهي توفيق: خوش به حالت، چه سعادتي داري، همه چيز مطابق ميل است."
      },
      {
        "text": "جهان و کارِ جهان جمله هیچ بَر هیچ است / هزار بار من این نکته کرده‌ام تحقیق",
        "explanation": "معنی بیت: گیتی و شغل و مقام آن همگی ناچیز و در حکم عدم است، من هزار مرتبه حقیقت این مسئله پیچیده را دریافته ام.\n\nمعنی واژگان:هيچ بر هيچ: بي اعتبار، بي ارزش/ هزار بار: بارها، چندين بار/ نکته: موضوع دقيق و باريک/ تحقيق کردن: کوشش کردن براي دست يافتن به حقيقت."
      },
      {
        "text": "دریغ و دَرد که تا این زمان ندانستم / که کیمیایِ سعادت، رَفیق بود رَفیق",
        "explanation": "معنی بیت: جای بسی افسوس و حسرت است که تا این دم پی نبرده بودم که اکسیر نیکبختی آدمی دوست دمساز و یار موافق است.\n\nمعنی واژگان:دريغ و درد: افسوس/ کيميا: اکسير، آنچه باعث تبديل بد به خوب مي شود/ سعادت: خوشبختي کيمياي /سعادت: آنچه باعث خوشبختي مي شود. رفيق: دوست موافق"
      },
      {
        "text": "به مَأمَنی رو و فرصت شِمُر غنیمتِ وقت / که در کمینگهِ عُمرَند، قاطِعانِ طَریق",
        "explanation": "معنی بیت: به جای امن و آسوده ای روی آور و وقت را که چون کالاییست که از دست رهزن ایام گرفته ای دریاب که غم ها و رویدادهای ناگوار  به قصد هجوم بر زندگانی تو دزدانه کمین کرده اند.\n\nمعنی واژگان:مأمن: جايگاه امن/ فرصت شمر: غنيمت بدان، از فرصت استفاده کن/غنيمت: آنچه مي تواني بدست آوري/ قاطعان طريق: راهزنان"
      },
      {
        "text": "بیا که توبه ز لَعلِ نگار و خندهٔ جام / حکایتیست که عقلش نمی‌کُنَد تَصدیق",
        "explanation": "معنی بیت: بشتاب که توبه کردن از بوسیدن لعل یار و دیدار دهان خندان جام تصوری است که خرد آن را تصدیق نمی کند و درست نمی شمارد و نمی پسندد.\n\nمعنی وا ژگان:بيا: يعني بيا و مجلس عيش و عشرت برپا کن/ لعل نگار: لبان يار زيبارو /خنده ي جام: جلوه ي جام شراب در وقتي که پر از شراب است/ حکايت: داستان، افسانه (در بعضي از نسخ تصوّر «که با تصديق هم آهنگي دارد») چنانکه در صفحه ی ۲۰۳ دیوان حافظ تصحیح قزوینی در حاشیه آمده است در برخی نسخ تصوریست به جای حکایتیست آمده که بر متن ترجیح دارد/تصديق کردن: درست دانستن، راست دانستن، باور کردن."
      },
      {
        "text": "اگر چه مویِ میانَت به چُون مَنی نَرِسَد / خوش است خاطرم از فکرِ این خیالِ دَقیق",
        "explanation": "معنی بیت: اگرچه تهیدستی چون من به کمر تو که در باریکی مانند تار مویی است، نخواهد رسید، با این همه دلم از اندیشه ی این خیال ظریف شادست.\n\nمعنی واژگان:موي ميان: کمر باريک/ چون مني: کسي مانند من/ خاطر: دل/ خيال دقيق: خيال باريک و ظريف مقصود همان موي ميان است."
      },
      {
        "text": "حلاوتی که تو را در چَهِ زَنَخدان است / به کُنهِ آن نَرِسَد صد هزار فکرِ عمیق",
        "explanation": "معنی بیت: اي معشوق، چانه ي زيبايت چنان حلاوت و جاذبه اي دارد که هزاران فکر عميق هم نمي تواند به عمق و نهايت آن برسد.\n\nمحصول بيت ــ ملاحت و لطافتى كه در چه زنخدان تو است صدهزار فكر عميق به كنه و نهايت آن نمى\u200Cرسد. يعنى ملاحتت بى\u200Cنهايت و بيش از حد است.\n\nمعنی واژگان:حلاوت: شيريني/ چه زنخدان: گودي زيباي چانه/ کنه: عمق/ فکر عميق: انديشه ي ژرف"
      },
      {
        "text": "اگر به رنگِ عقیقی شد اشکِ من، چه عجب؟ / که مُهرِ خاتَمِ لَعلِ تو هست همچو عقیق",
        "explanation": "معنی بیت: اگر سرشک من عقیق فام و سرخ رنگ گشت، جای شگفتی نباشد، چه نقش انگشتری لب لعل تو که در برابر چشم من نهاده شده عقیق گونه  سرخ است.\n\nمعنی واژگان:عقيق: جواهري سرخ رنگ است (و اشک خونين چنين رنگي دارد)/ مهر: نقش/ خاتم: نگين انگشتري/ لعل: مقصود لبان معشوق است"
      },
      {
        "text": "به خنده گفت که حافظ غلامِ طبعِ توام / ببین که تا به چه حَدَّم همی کُنَد تَحمیق",
        "explanation": "معنی بیت: یار خندان به من گفت: ای حافظ، چاکر قریحه ی شاعرانه ی توام، بنگر که تا چه اندازه مرا گول می پندارد که چنین سخنی را باور کنم.\n\nمعنی واژگان:غلام: بنده/ طبع: مقصود قريحه ي شاعري است/ حدّ: اندازه/ تحميق: نادان شمردن، ساده لوح دانستن"
      }
    ]
  },
  {
    "title": "غزل شماره ۲۹۹ حافظ",
    "verses": [
      {
        "text": "اگر شراب خوری جُرعه‌ای فَشان بر خاک / از آن گناه که نَفعی رسد به غیر چه باک؟",
        "explanation": "معنی بیت: اگر باده بنوشی، یک جرعه(آشام) به یاد دوستان در گذشته و یاران سفر کرده بر خاک بریز که گفته اند:اگر گناهی و ستمی بر نفس خود روا داری که سودی از آن به دیگران عاید شود، جای نگرانی نیست،شاعر گوید:\n\n شَرِبنا و اَهرَقنا علی الارض جُرعَهً\n\nو للارض مِن کَأسِ الکِرامِ نَصیبُ\n\nکه ترجمة آن بفارسی اینست: باده نوشیدیم و بر خاک جرعه ای افشاندیم و زمین را از جام شراب کریمان بهره ای است.\n\nمعنی واژگان:جرعه: به اندازه ي يک دهان از مايعات/ جرعه فشاني بر خاک: رسمي بوده است از قديم الايام که در وقت نوشيدن شراب جرعه اي به عنوان هديه و نثار بر خاک مي افشاندند/ باک: ترس"
      },
      {
        "text": "برو به هر چه تو داری بخور، دریغ مخور / که بی‌دریغ زَنَد روزگار تیغِ هَلاک",
        "explanation": "معنی بیت: چنانکه مرحوم قزوینی در حاشیه ی صفحه ی ۲۰۳ دیوان حافظ ذکر کرده اند؛ در نسخ چاپی «مخور دریغ و بخور» به جای «بخور دریغ مخور» آمده که معنی آن روشن تر است.یعنی بر هرچه از آن توست و در اختیار داری افسوس مخور و بی مضایقه تمتعی از آن برگیر و بهره ای ببر، چه ایام شمشیر هلاک به کشتن تو بی محابا بر می کشد.\n\nمعنی واژگان:برو: به اين شيوه رو بياور/ به هرچه تو داري بخور: هرچه را داري خودت مصرف کن/ دريغ مخور: غم و غصّه به خود راه مده/ بي دريغ: بي پروا، بدون مضايقه/ تيغ هلاک: شمشير نابودي"
      },
      {
        "text": "به خاکِ پایِ تو ای سروِ نازپرورِ من / که روزِ واقعه پا وا مَگیرم از سرِ خاک",
        "explanation": "معنی بیت: ای سرو قامت به ناز و کرشمه خو گرفته، من تو را به غبار قدمت سوگند می دهم که روز مرگ بر سر گورم بنشین و قدم از خاک من دریغ مدار.\n\nمعنی واژگان:سرو: مقصود معشوق خوش قد و قامت/نازپرور: در ناز و نعمت پرورش يافته. روز واقعه: روز مرگ/خاک: قبر/پاوامگير: از آمدن خودداري مکن."
      },
      {
        "text": "چه دوزخی، چه بهشتی، چه آدمی، چه پَری / به مذهبِ همه کفرِ طریقت است اِمساک",
        "explanation": "معنی بیت: در راه و رسم هر آفریده خواه اهل دوزخ باشد یا مقیم بهشت خواه آدمیزاد یا فرشته زفتی و بخل، پوشیدن و پنهان داشتن آئین و طریقه ی جوانمردی است.\n\nمعنی واژگان:پري: جنّ مؤنث، فرشته/ مذهب: روش، روش ديني، شعبه اي از دين/ کفر: ناسپاسي، کافر بودن/ طريقت: راه و رسم درويشي، تصوف/کفر طريقت: مخالفت با راه و رسم هر مذهبي/ امساک: بخل و خست"
      },
      {
        "text": "مهندسِ فَلَکی راهِ دِیرِ شش جهتی / چُنان بِبَست که رَه نیست زیرِ دیرِ مُغاک",
        "explanation": "معنی بیت: معمار آسمانی راه صومعه ی شش سویه گیتی را چنان مسدود کرد که راهی از زیر این جهان خاکی بیرون نمی شناسیم.\n\nمعنی واژگان:مهندس فلکي: خداوند بزرگ/دير شش جهتي: اين جهان که شش جهت دارد/ شمال و جنوب و شرق و غرب و بالا و پايين/ دير مغاک: قبر، گور"
      },
      {
        "text": "فریبِ دخترِ رَز طُرفِه می‌زند رَهِ عقل / مباد تا به قیامت خراب طارَمِ تاک",
        "explanation": " معنی بیت: باده، دختر رز رهزن خرد، به شیوه ای نو و شگفت انگیزست، تا رستخیز داربست تاک از آسیب ایمن بماناد تا ما را از بند غم رها دارد.\n\nمعنی واژگان:فريب: عشوه، جاذبه/ دختر رز: شراب/ طرفه: به گونه اي شگفت آور/ مي زند ره عقل: خرد را فريب مي دهد/ طارم تاک: داربست درخت انگور"
      },
      {
        "text": "به راهِ میکده حافظ خوش از جهان رفتی / دعایِ اهلِ دلت باد مونسِ دلِ پاک",
        "explanation": "معنی بیت: ای حافظ، از دنیا و گرفتاری های آن نیک وارستی و به میخانه معرفت روی آوردی، دعای خیر صاحبدلان همدم دل پاک و روشن تو باد.\n\nمعنی واژگان:به راه ميکده: از راه ميخانه/خوش: زيبا و دلپذير و جالب توجّه /از جهان رفتي: از اين دنياي مادي صرفنظر کردي/ اهل دل: عاشقان/مونس: همدم، رفيق"
      }
    ]
  },
  {
    "title": "غزل شماره ۳۰۰ حافظ",
    "verses": [
      {
        "text": "هزار دشمنم اَر می‌کنند قصدِ هلاک / گَرَم تو دوستی از دشمنان ندارم باک",
        "explanation": "معنی بیت: اگر هزار دشمن قصد نابودي مرا داشته باشند، وقتي تو دوست و هم دم من هستي، از دشمنان ترسي ندارم.\n\nدوست گو يار شود، هر دو جهان دشمن باش\n\nبخت گو پشت مکن، رويِ زمين لشکر گير\n\nمحصول بيت ــ اگر هزار دشمن قصد هلاك مرا داشته باشند، يعنى تصميم بگيرند كه مرا نابود نمايند اگر تو دوست من باشى از دشمنان هيچ باك ندارم: ترس و واهمه ندارم و ايمنم.\n\nمعنی واژگان:ار: اگر/ باک: ترس"
      },
      {
        "text": "مرا امیدِ وِصالِ تو زنده می‌دارد / و گر نه هر دَمَم از هجرِ توست بیمِ هلاک",
        "explanation": "معنی بیت: اي معشوق، فقط اميد رسيدن به تو مرا زنده نگه مي دارد، وگرنه هر لحظه از دوري و فراقت ترس هلاک و نابودي براي من است.\n\nمحصول بيت ــ اميد وصال تو مرا زنده نگه مى\u200Cدارد. و الا صد بار بيم آن مى\u200Cرفت كه از هجرت هلاك گردم: اگر اميد وصالت را نداشتم ترس داشتم كه از فراقت بميرم.\n\nمعنی واژگان:اميد: آرزو/وصال: رسيدن به معشوق /هر دم: هر لحظه/ هجر: فراق، دوري از يار/ بيم: ترس"
      },
      {
        "text": "نَفَس نَفَس اگر از باد نَشنوم بویش / زمان زمان چو گل از غم کُنَم گریبان چاک",
        "explanation": "معنی بیت: اگر هردم از باد صبا بوی جان پرور معشوق را نشنوم، لحظه به لحظه مانند گل گریبان خود را از غم دوری می درم.\n\nمعنی واژگان:نفس نفس: لحظه به لحظه/ زمان زمان: در هر زمان، پشت سر هم/چاک: پاره/ شکفته شدن گل به چاک شدن گريبان گل تعبير شده است."
      },
      {
        "text": "رَوَد به خواب، دو چشم از خیالِ تو؟ هیهات / بُوَد صبور، دل اندر فِراقِ تو؟ حاشاک",
        "explanation": "معنی بیت: بعید می نماید که دیدگان من با حضور صورت خیالی تو مجال خواب یابند. آیا دل من در جدایی و فراق تو شکیبا می ماند؟ نه هرگز چنین مباد که صبر تواند کرد.\n\nمعنی واژگان:هيهات: دور است از من، نه چنين است، نیز نگاه کنید به غزل ۳۸ بیت۳ / صبور: شکيبا، صابر/ فراق: هجران/ حاشاک: دور است از تو، غير ممکن است/ رود با هيهات نوعي رابطه ي ظريف دارد يعني مقلوب «رود» به صورت دور درمي آيد که با هيهات رابطه دارد/ حاشاک با فراق تو نيز نوعي ارتباط ظريف دارد"
      },
      {
        "text": "اگر تو زخم زَنی، بِهْ که دیگری مَرهم / و گر تو زَهر دهی، بِهْ که دیگری تریاک",
        "explanation": "معنی بیت: اي معشوق، اگر تو مرا مجروح و آزرده کني، بهتر از مرهم ديگري است و اگر به من زهر دهي، بهتر از پادزهري است که ديگران به من بدهند.\n\nمحصول بيت ــ اى جانان اگر تو به من زخم بزنى بهتر است از اين كه غيرى به زخم من مرهم نهد و اگر تو زهرم دهى بهتر است از اين كه ديگرى ترياكم دهد، الحاصل جفاى تو برايم خيلى بهتر از وفاى ديگران است.\n\nمعنی واژگان:مرهم: داوري شفادهنده ي زخم/ ترياک: داروي ضدّزهر، پادزهر"
      },
      {
        "text": "بِضَربِ سَیْفِکَ قَتْلی حَیاتُنا اَبدا / لِأنَّ روحیَ قَدْ طابَ اَن یَکونَ فِداک",
        "explanation": "معنی بیت: کشتن من به زخم شمشیر تو زندگانی جاوید ماست چه روانم خوش است که برخی و فدای تو شود."
      },
      {
        "text": "عِنان مَپیچ که گر می‌زنی به شمشیرم / سِپر کُنَم سر و دستت ندارم از فِتراک",
        "explanation": "معنی بیت: اي معشوق، از من روي مگردان و مرا ترک مکن که اگر با شمشير خود مرا بزني، سر خود را سپر شمشيرت مي کنم و از فتراک تو دست برنمي دارم.\n\nمحصول بيت ــ عنانت را از من مگردان. يعنى از من اعراض مكن كه اگر مرا به شمشير هم بزنى سرم را سپر مى\u200Cكنم و دست از فتراكت برنمى\u200Cدارم. الحاصل اگر به شمشيرم هم بزنى دست از فتراكت بر نمى\u200Cدارم.\n\nمعنی واژگان:عنان مپيچ: از من دور مشو، از من رو برمگردان/ فتراک: تسمه هاي اطراف زين اسب، نخجیربند"
      },
      {
        "text": "تو را چنان که تویی هر نظر کجا بیند؟ / به قَدرِ دانشِ خود هر کسی کند اِدراک",
        "explanation": "معنی بیت: هر دیده تو را بدانگونه که تویی نمی بیند و نمی شناسد، آری دریافت هرکس بر اندازه ی علم و تجربه ی اوست.\n\nمعنی واژگان:ادراک کردن: درک کردن، شناختن/ چنانکه تويي: آنگونه که هستي، مقصود ذات معشوق حقيقي است."
      },
      {
        "text": "به چَشمِ خَلق، عزیزِ جهان شود حافظ / که بر درِ تو نَهَد رویِ مَسکَنَت بر خاک",
        "explanation": "معنی بیت: آن گاه حافظ در پيش چشم مردم، عزيز و گرامي مي شود که بر خاک درگاه تو، روي نياز و بيچارگي نهد.\n\nمحصول بيت ــ حافظ در نظر مردم زمانى عزيز مى\u200Cشود كه بر در تو روى بيچارگى بر خاك نهد. يعنى بر خاك در تو روى نهد و اظهار مسكنت نمايد آن وقت عزيز همه مردم جهان مى\u200Cشود.\n\nمعنی واژگان: مسکنت: فقر و حاجت یا درویشی و نیاز"
      }
    ]
  },
  {
    "title": "غزل شماره ۳۰۱ حافظ",
    "verses": [
      {
        "text": "ای دلِ ریشِ مرا با لبِ تو حقِّ نمک / حق نگه دار که من می‌روم، الله مَعَک",
        "explanation": "معنی بیت: ای آنکه دل مجروح من با لب تو حق نمکخوارگی و آشنایی دارد و از بوسه ی شیرین نمک تو بهره مند شده است حق مرا محفوظ بدار که من رفتم، خدا با تو باد.\n\nمعنی واژگان:ريش: مجروح، زخم/ حقّ نمک: دو تن که با هم مراوده دارند و در سر سفره ي يکديگر مي نشينند با هم حق نمک پيدا مي کنند، امّا در اينجا همان گونه که در شرح و معني بيت گفته شده است يعني بر دل مجروح / حق نگهدار: يعني اين حق نمک را ادا کن/ الله معک: خدا همراه تو باد، خدا نگهدار تو باد/ يعني اکنون که من از تو جدا مي شوم از لبان خود بوسه اي به من بده"
      },
      {
        "text": "تویی آن گوهرِ پاکیزه که در عالمِ قدس / ذکرِ خیرِ تو بُوَد حاصلِ تسبیحِ مَلَک",
        "explanation": "معنی بیت: تو آن پاک سرشتی که در جهان پاک ملکوت یاد نیکیهای تو حاصل ذکر و ورد فرشتگان است.\n\nمعنی واژگان:گوهر: جوهر، ذات، وجود/ پاکيزه: مطهّر/ عالم قدس: جهان پاک، فرشتگان/ ذکر خير: يادآوري توأم با خوبي، ياد خوبيها/ حاصل: نتيجه، عصاره/ تسبيح: نيايش پروردگار، سبحان الله گفتن."
      },
      {
        "text": "در خلوصِ مَنَت ار هست شکی، تجربه کن / کس عیارِ زرِ خالص نشناسد چو محَک",
        "explanation": "معنی بیت: اگر در پاکدلی من مترددی، مرا بیازمای که هیچکس عیار زر پاک را چون سنگ آزمایش در نمی یابد.\n\nمعنی واژگان:خلوص: پاکي و بي آلايشي/ ار: اگر/ شک: ترديد/ تجربه کن: امتحان کن/ عيار: اندازه ي خلوص/ محک: سنگي که با آن عيار طلا را اندازه گيري مي کنند و در اينجا معشوق محک عاشق است."
      },
      {
        "text": "گفته بودی که شَوَم مست و دو بوست بدهم / وعده از حد بشد و ما نه دو دیدیم و نه یَک",
        "explanation": "معنی بیت: اي معشوق، به من گفته بودي که در حال مستي دو بوسه به تو مي دهم. افسوس که وعده از حد گذشت و ما نه تنها دو بوسه، بلکه يک بوسه هم نديديم.\n\nسه بوسه کز دو لبت کرده اي وظيفه ي من\n\nاگر ادا نکني، قرض دارِ من باشي.\n\nمحصول بيت ــ خطاب به جانان مى\u200Cفرمايد: تو گفته بودى كه: بگذار مست شوم و آن\u200Cگاه دوبوس بدهمت. خواجه مى\u200Cفرمايد: وعده از حد گذشت و ما نه دوديديم و نه يك الحاصل خلف وعده كردى پس حالا آن چه گفتى ادا كن زيرا گفته\u200Cاند: الكريم اذا وعد وفا و اذا خالف جفا.\n\nمعنی واژگان:حدّ: اندازه/ بشد: برفت، گذشت/ معشوق مي خواهد که در عالم مستي و بي خبري اجازه ي بوسيدن بدهد که آن هم تنها وعده است وگرنه در عالم هشياري چنين کاري را وعده نمي دهد."
      },
      {
        "text": "بگشا پستهٔ خندان و شِکَرریزی کن / خلق را از دهنِ خویش مَیَنداز به شک",
        "explanation": "معنی بیت: دهان خود را که مانند پسته ی خندان است باز کن و شکر سخن بیفشان وگرنه مردم را از تنگی دهان خویش گرفتار شک و تردید می سازی که آیا این دهان است یا نقطه ی موهوم.\n\nمعنی واژگان:پسته ي خندان: لبان معشوق/ شکر ريزي کن: سخنان شيرين بگو، شيريني سخني کن/ کوچکي دهان يکي از مضامين شعرا بوده است/ پسته ي خندان تعبيري زيبا براي دهان معشوق است."
      },
      {
        "text": "چرخ برهم زنم ار غیرِ مرادم گردد / من نه آنم که زبونی کشَم از چرخِ فلک",
        "explanation": "معنی بیت: اگر گردون به خلاف اراده ی من گردش کند، شوریده و بی سامانش خواهم کرد، آن نه من باشم که از چرخ آسمان عاجز آیم و به خواری تن دردهم.\n\nمعنی واژگان:چرخ: گردش (آسمان)/ مراد: آرزو/ زبوني: خواري و خفّت/کشيدن: تحمل کردن/چرخ فلک: گردش آسمان."
      },
      {
        "text": "چون بَرِ حافظِ خویشش نگذاری باری / ای رقیب از بَرِ او یک دو قدم دورتَرَک",
        "explanation": "معنی بیت: به هرحال ای نگاهبان، چون یار را رها نمی کنی که در کنار حافظ خود باشد، پس اندکی از حضور دوست دورتر بایست.\n\nمعنی واژگان:چون: حالا که /بر: نزد، پيش/ نگذاري: نمي گذاري، رها نمي کني، اجازه نمي دهي/ باري: لااقل، دست کم/ رقيب: نگهبان و مراقب معشوق/ يک دو: عدد ترديدي /دور ترک: کمي دورتر"
      }
    ]
  },
  {
    "title": "غزل شماره ۳۰۲ حافظ",
    "verses": [
      {
        "text": "خوش خبر باشی ای نسیمِ شِمال / که به ما می‌رسد زمانِ وصال",
        "explanation": "معنی بیت: ای باد نرم و خنک شمال که همواره مژده بخش باشی و خبر خوش بیاوری، به یقین نوبت پیوستن ما به دوست نزدیک شده است.\n\nمعنی واژگان:نسيم شمال: باد صبا، باد ملايمي که افتان و خيزان از سوي شمال مي وزد/ وصال: رسيدن به معشوق/ خوش خبر بودن: مژده دادن، نويد دادن. (در بعضي از نسخ اصيل قديم اين بيت چنين است: خوش خبر بادي اي نسيم شمال – کي به ما مي رسد زمان وصال؟ که مناسب تر است)."
      },
      {
        "text": "قصّةُ الْعِشق، لَا انْفِصامَ لَها / فُصِمَت ها هُنا لسانُ القال",
        "explanation": "معنی بیت: داستان عشق را هیچ گسستنی نیست(این قصه برجاست)، در این جا زبان گفتار بریده ماند، مولانا می گوید:\n\nگرچه تفسیر زبان روشنگرست\n\nلیک عشق بی زبان گویاترست"
      },
      {
        "text": "ما لِسَلمی و من بِذی سَلَمٍ / أینَ جِیرانُنا و کَیفَ الْحال",
        "explanation": "معنی بیت: سلمی معشوق ما را چه رسیده است و در ذی سلم منزلگاه یار ما کیست؟\n\nهمسایگان ما کجا رفتند و حال چگونه است؟\n\nمعنی واژگان:سلمي: نام معشوقه اي در شعر عرب است که مظهر (سمبل) معشوقه و از عرائس شعري است/ ذي سلم: نام محلّي است، پاي درختي از باديه که محلّ «سلمي» است)"
      },
      {
        "text": "عَفَتِ الدارُ بَعدَ عافیةٍ / فَاسألوا حالَها عَنِ الاَطْلال",
        "explanation": "معنی بیت: خانه ای که درست و آباد بود ویران و ناپدید گردید، حال آن سرای از ویرانه های بازمانده بپرسید"
      },
      {
        "text": "فی جَمالِ الکمالِ نِلتَ مُنی / صَرَّفَ اللهُ عَنکَ عَینَ کمال",
        "explanation": "معنی بیت: با داشتن کمال زیبائی و نکوئی کامروا شدی. ایزد چشم زخم حسود را از تو دور گرداند."
      },
      {
        "text": "یا بَریدَ الْحِمی حَماکَ الله / مرحباً مرحباً تَعال تَعال",
        "explanation": "معنی بیت: ای پیک جایگاه ویژة معشوق، خدا ترا نگاه دارد، خانه بر تو گشاده باد، خوش آمدی بیا و فرود آی."
      },
      {
        "text": "عرصهٔ بزمگاه خالی ماند / از حریفان و جامِ مالامال",
        "explanation": "معنی بیت: صحن مجلس عيش و شادماني از ياران هم پياله و جام لبالب باده خالي است.\n\nمحصول بيت ــ عرصه مجلس از ياران باده نوش و از قدح\u200Cهاى مالامال يعنى مملو از شراب خالى ماند.\n\nمعنی واژگان:عرصه بزمگاه: مجلس شادي و نشاط و سرور/ حريفان: مقصود شرابخواران و افراد شرکت کننده در مجلس بزم است/ جام مالامال: جام پر (از شراب)"
      },
      {
        "text": "سایه افکند حالیا شبِ هجر / تا چه بازَند شبرُوانِ خیال",
        "explanation": "معنی بیت: اکنون شب جدائی سایه گستر شد و عرصه را فراگرفت تا بنگریم که خیالهای شب پیما چه نقشی بازی میکنند و عاشق را تا کجا میکشند.\n\nمعنی واژگان:حاليا: اکنون/ بازند: بازي مي کنند/ شب رو: عيّار، آن که در شب سفر مي کند/ خيال: تصوّر (معشوق)"
      },
      {
        "text": "تُرکِ ما سویِ کَس نمی‌نِگرد / آه از این کبریا و جاه و جلال",
        "explanation": "معنی بیت: شاهد زیبای ما بکسی التفاتی ندارد، دریغ از این گردنکشی و منزلت و بزرگی.\n\nمعنی واژگان:تُرک: زيبارو/ آه: واي، فرياد/کبريا: تکبر، جلال و جبروت/ جاه: مقام/ جلال: بزرگي، شکوه و عظمت"
      },
      {
        "text": "حافظا عشق و صابری تا چند؟ / نالهٔ عاشقان خوش است، بِنال",
        "explanation": "معنی بیت: اي حافظ، تا کي مي توان عاشق بود و شکيبايي را هم پيشه کرد؟ ناله سر ده که ناله ي عاشقان خوش و دل نشين است.\n\nمحصول بيت ــ اى حافظ عشق و صابرى تا كى. ناله عاشقان خوش است خوش است پس بنال، يعنى ناله و زارى عاشقانه مقبول است. بنابراين اى حافظ ناله بكن.\n\nمعنی واژگان:صابري: صبر، شکيبايي/ تا چند: چه اندازه؟ تا کي؟/ خوش: دلپذير، جالب توجه"
      }
    ]
  },
  {
    "title": "غزل شماره ۳۰۳ حافظ",
    "verses": [
      {
        "text": "شَمَمتُ روحَ وِدادٍ و شِمتُ برقَ وِصال / بیا که بویِ تو را میرم ای نسیمِ شِمال",
        "explanation": "معنی بیت: بوی خوش دوستی را شنیدم و روشنی و آذرخش وصل را نگریستم، ای باد نرم و خنک شمال که از کوی جانان برخاسته ای، بشتاب که جانم فدای بوی خوشت باد.\n\nمعنی واژگان:نسيم شمال: باد صبا که از سوي شمال مي وزد و چون بوي خوش دوستي مي دهد شاعر جان خود را به پاي او نثار مي کند."
      },
      {
        "text": "اَحادیاً بجمالِ الحبیبِ قِف وانْزِل / که نیست صبرِ جمیلم ز اشتیاقِ جَمال",
        "explanation": "معنی بیت: ای حادی(ای حداء خوان یا سرود خوان) برای راندن شتران دوست درنگ کن و فرود آی که مرا از آرزومندی دیدار وی شکیب تمام(صبر جمیل) نماند.\n\nمعنی واژگان:جِمال: شتران/ جَمال: زيبايي /جميل: نيکو، مستحسن/ اشتياق: عشق عاشقي که دور از معشوق است."
      },
      {
        "text": "حکایتِ شبِ هجران فروگذاشته بِهْ / به شکرِ آن که برافکند پرده روزِ وصال",
        "explanation": "معنی بیت: به شکر آنکه مهر وصل از حجاب برآمد و آشکار شد، بهتر آن که داستان شب جدایی را رها کنیم و باز نگوییم.\n\nمعنی واژگان: فروگذاشته: صرفنظر کرده/ به: بهتر است/ پرده برافکندن: آشکار شدن"
      },
      {
        "text": "بیا که پردهٔ گلریزِ هفت خانهٔ چشم / کَشیده‌ایم به تَحریرِ کارگاهِ خیال",
        "explanation": "معنی بیت: ای یار، بشتاب که پرده ی نگارین هفت طبقه چشم یعنی پرده ی سرشک گلگون را برای نگاشتن نقش چهره ی تو به کارگاه خیال آورده ایم.\n\nمعنی واژگان:پرده ي گلريز: در اينجا مقصود پلک چشم است که از اشک خونين عاشقان مانند پرده ي رنگارنگ شده است/ هفت خانه ي چشم: مقصود هفت پرده ي چشم است. (يعني: مُلتّحمه، قرنيّه، عنبيّه، عنکبوتيّه، شبکيّه، مشيميّه، صلبيّه) / تحرير کارگاه خيال: آنچه خيال و تصور در جلو ديدگاه انسان ترسيم مي کند و جلوه مي دهد."
      },
      {
        "text": "چو یار بر سرِ صلح است و عُذر می‌طلبد / توان گذشت ز جورِ رقیب در همه حال",
        "explanation": "معنی بیت: وقتي معشوق قصد صلح و آشتي دارد و عذرخواهي مي کند، مي توان از ستم رقيب در همه حال گذشت و چشم پوشي کرد.\n\nمحصول بيت ــ وقتى يار ميل صلح دارد و عذر مى\u200Cخواهد در همه حال گذشت از جور رقيب ممكن است. يعنى وقتى يار نسبت به ما تمايلى نشان دهد جور رقيب مهم نيست.\n\nمعنی واژگان:بر سر: به قصد/ صلح: آشتي/ جور: ظلم/ رقيب: مراقب و نگهبان يار."
      },
      {
        "text": "به جز خیالِ دهانِ تو نیست در دلِ تنگ / که کَس مباد چو من در پِیِ خیالِ محال",
        "explanation": "معنی بیت: در دل غمگین به تنگ آمده جز صورت خیالی دهان تنگ تو نمی گنجد، خدا کند که هیچکس مانند من به دنبال خیال ناممکن نرود.\n\nمعنی واژگان: محال: غير ممکن/ اين خيال محال برمي گردد به همان دهان که مقصود اين است که اين قدر اين دهان تنگ است که گويي هيچ نيست/ تنگ: به معني غصّه دار و اندوهگين و ضمناً اشاره است به دهان تنگ معشوق"
      },
      {
        "text": "قَتیلِ عشقِ تو شد حافظِ غریب، ولی / به خاکِ ما گذری کن که خونِ مات حلال",
        "explanation": " معنی بیت: حافظ آواره از وطن کشته ی مهر تو گشت، اما لطفی کن و قدمی بر خاک وی بنه که خون ما حلال تو باد چه به شریعت محبت از تو دیه نخواهیم، سعدی می گوید:\n\nبه خون سعدی اگر تشنه ای حلالت باد\n\nکه در شریعت ما حکم نیست بر قاتل\n\nمعنی واژگان:قتيل: کشته/ غريب: دور از وطن /خاک: قبر/ خون مات حلال: خون ما براي تو حلال است، يعني از سر خون خود گذشته ايم و کشته شدن ما به دست تو روا و شايسته بوده است."
      }
    ]
  },
  {
    "title": "غزل شماره ۳۰۴ حافظ",
    "verses": [
      {
        "text": "دارایِ جهان نصرتِ دین خسروِ کامل / یَحییِ بنِ مُظَفَّر مَلِکِ عالمِ عادل",
        "explanation": "معنی بیت:صاحب و دارنده ي جهان، نصرت الدّين يحيي بن مظفّر که پادشاهي عالم و دادگستر و باکمال است.\n\nمحصول بيت ــ يحيى پسر مظفر ملك عالم و عادل جهان است او ناصر دين و پادشاهى كه از هر جهت كامل است.\n\nمعنی واژگان: دارا: هم معني دارنده و صاحب دارد و هم اشاره اي دارد به داريوش که در ادبيات فارسي دارا ناميده مي شود/ نصرت دين: باعث ياري و پيروزي دين اسلام و با اشاره به لقب شاه يحيي که نصرة الدين است که از جانب امیرتیمور در سال ۷۸۹ هجری قمری به حکومت شیراز منصوب شد"
      },
      {
        "text": "ای درگهِ اسلام پناهِ تو گشاده / بر رویِ زمین روزنهٔ جان و دَرِ دل",
        "explanation": "معنی بیت:ای که آستانت پناهگاه اسلام و حامی دین خداست و بر رخ زمین دریچه ای از صفای جان و روح باز کرده است.\n\nمعنی واژگان: درگه اسلام پناه: درباري که حامي اسلام است/ روزنه: پنجره"
      },
      {
        "text": "تعظیمِ تو بر جان و خِرَد واجب و لازم / اِنعام تو بر کون و مکان فایض و شامل",
        "explanation": "معنی بیت: اي پادشاهي که بزرگ داشت تو بر جان و خرد واجب و لازم است و لطف و احسان تو بر همه ي موجودات عالم هستي فراگير و ريزان.\n\nمحصول بيت ــ بر جان و خرد تعظيم تو لازم و واجب است. يعنى چون تو يك پادشاه عالمى پس بر هر ذى\u200Cروح و صاحب عقل تعظيم و بزرگداشت تو لازم و اهم مى\u200Cباشد و على الخصوص كه انعام و احسانت شامل تمام مردم جهان گشته و همه جا را فرا گرفته.\n\nمعنی واژگان: تعظيم: بزرگداشت/ انعام: بخشش بزرگوارانه/ کون و مکان: همه ي جهان هستي/ فايض: فيض رسان، بخشش کننده/ شامل: در بر گيرند"
      },
      {
        "text": "روزِ ازل از کِلکِ تو یک قطره سیاهی / بر رویِ مَه افتاد که شد حلِّ مسائل",
        "explanation": "معنی بیت: روز نخست از خامه ی تو، ای معشوق بر چهره ی چون ماهت خالی همانند یک قطره ی سیاهی نهاده شد که راهنمای گشودن دشواری های عالم عشق گشت.\n\nمعنی واژگان: روز ازل: روز آغاز خلقت، روز بي آغاز آفرينش/ کلک: قلم/ سياهي: مرکّب سياه (اشاره اي است به کم نور بودن ماه نسبت به خورشيد و نيز «کَلَفهاي» روي ماه)/ حلّ مسائل: مقصود حلّ مسائل اوقات و زمانهاست (خورشيد و ماه دو مظهر روز و شب هستند که مسائل مربوط به زمان به آنها بستگي دارد)."
      },
      {
        "text": "خورشید چو آن خالِ سیَه دید، به دل گفت / ای کاج که من بودَمی آن هندویِ مقبل",
        "explanation": "معنی بیت: آفتاب چون آن خال مشکین را بر چهره ی تو دید، با خود گفت ای کاش که من غلام نیکبخت جمال تو بودم\n\nمعنی واژگان: اي کاج: کاشکي، اي کاش/ هندو: غلام، غلام سياه چهره/مقبل: خوشبخت/ در اين دو بيت اشاره ي اصلي به خلقت ماه و خورشيد و ترتيب وجودي آنهاست امّا ضمناً اشاره اي است به چهره ي شاه و خال چهره ي او. اين نوع ترکيب و تلفيق شيوه ي بديع حافظ است که از مدح ممدوح و وصف معشوق زميني همواره به معشوق و ممدوح حقيقي مي پردازد."
      },
      {
        "text": "شاها فلک از بزمِ تو در رقص و سَماع است / دستِ طَرَب از دامنِ این زمزمه مَگسِل",
        "explanation": "معنی بیت: شهریارا، گردون از تأثیر محفل شادی تو به پایکوبی و ترانه خوانی برخاسته است تو هم دست شادی از دامن این آوای نرم کوتاه مساز و همچنان به طرب بپرداز.\n\nمعنی واژگان:بزم: مجلس شادي و طرب و رقص و پايکوبي/ سماع: رقص و آواز و سرور و پايکوبي/ زمزمه: مقصود زمزمه ي شادي و طرب است/ مگسل: جدا مکن."
      },
      {
        "text": "مِی نوش و جهان بخش که از زلفِ کمندت / شد گردنِ بدخواه گرفتار سَلاسِل",
        "explanation": "معنی بیت: باده بخور و جهان را به انعام به این و آن بده که گردن دشمن بداندیش در حلقه ی کمندت بسته ی زنجیرها ماند.\n\nمعنی واژگان:جهان بخش: بخشش بي اندازه کن/ بدخواه: دشمن/ سلاسل: زنجيرها"
      },
      {
        "text": "دورِ فلکی یکسَره بر مِنْهَجِ عدل است / خوش باش که ظالم نَبَرد راه به منزل",
        "explanation": "معنی بیت: گردش چرخ گردون بر طریقه و مدار عدل است، شادبزی که ستمگر ره به سر منزل نبرد و گمراه ماند.\n\nمعنی واژگان:دور فلکي: گردش آسمان/ يکسره: همه /منهج: راه/ راه به منزل بردن: به سر منزل مقصود رسيدن."
      },
      {
        "text": "حافظ قلمِ شاه جهان مقسِمِ رزق است / از بهرِ معیشت مَکُن اندیشهٔ باطل",
        "explanation": "معنی بیت: خواجه غزل را با حسن طلبي زيبا به پايان مي آورد و مي فرمايد: اي حافظ، قلم شاه جهان تقسيم کننده رزق و روزي است؛ پس به خاطر گذران زندگي فکر بيهوده و باطل مکن.\n\nمحصول بيت ــ از حافظ از آن\u200Cجا كه در پادشاه جهان مقسم رزق است پس ديگر براى خاطر معيشت بى\u200Cهوده فكر مكن. يعنى براى اين كه چه بخورم و چه بنوشم و چه\u200Cگونه زندگانى بنمايم انديشه باطل مكن. زيرا پادشاه وقت دائم تو را مى\u200Cبيند و به فكر توست.\n\nخواجه صنعت حسن طلب را در اين بيت رعايت نموده است.\n\nمعنی واژگان:مقسم: قسمت کننده/ رزق: روزي /معيشت: وجه معاش"
      }
    ]
  },
  {
    "title": "غزل شماره ۳۰۵ حافظ",
    "verses": [
      {
        "text": "به وقت گُل شدم از توبهٔ شراب خَجِل / که کَس مباد ز کِردارِ ناصَواب خَجِل",
        "explanation": "معنی بیت: به سبب توبه ای که از نوشیدن شراب در فصل گل کردم، شرمنده شدم که خدا نکند کسی از کردار نادرست خود شرمساری برد.\n\nمعنی واژگان:وقت گل: فصل بهار/ ناصواب: نادرست."
      },
      {
        "text": "صَلاحِ ما همه دامِ رَه است و من زین بحث / نی‌ام ز شاهد و ساقی به هیچ باب خَجِل",
        "explanation": "معنی بیت: نیکوکاری و تقوای ما جز فریب و دام گستری  نیست و من ازین باب از یار زیبا و ساقی شرمنده نیستم چه هردو را دوست دارم و به آن ها مهر می ورزم.\n\nمعنی واژگان:صلاح: درستي کار/ دام ره: فريب/ زين بحث: بنابراين/ شاهد: محبوب زيبارو/ به هيچ باب: به هيچ وجه"
      },
      {
        "text": "بُوَد که یار نَرَنجَد ز ما به خُلقِ کریم / که از سؤال ملولیم و از جواب خَجِل",
        "explanation": "معنی بیت: امید است که دوست به خوی پسندیده و بزرگوار خود از ما رنجه خاطر نشود که از بازخواست او تنگدل می شویم و چون پاسخ می خواهد، شرمسار می شویم، چه از جواب گویی عاجزیم.\n\nمعنی واژگان:بود که: اميدواريم که/ رنجيدن: دلگير شدن، ملول شدن/ خلق کريم: اخلاق بزرگوارانه/ ملول: دلگير."
      },
      {
        "text": "ز خون که رفت شبِ دوش از سراچهٔ چشم / شدیم در نظر رَهرُوانِ خواب خَجِل",
        "explanation": "معنی بیت: به سبب خونابه ای که دیشب از چشم خانه ی ما روان شد در پیش لشکر خواب که چون راه پیمایانی از دیده ی ما می گذشتند و آرام نمی گرفتند، شرمنده ماندیم، سعدی می گوید:\n\nمجال خواب نمی باشدم ز دست خیال\n\nدر سرای  نشاید  بر آشنایان بست\n\nمعنی واژگان:شب دوش: ديشب/ رهروان خواب: کساني که مي خواستند بخوابند"
      },
      {
        "text": "رواست نرگسِ مست ار فِکَند سر در پیش / که شد ز شیوهٔ آن چَشمِ پُر عِتاب خَجِل",
        "explanation": "معنی بیت: اگر نرگس مخمور در برابر دیده ی یار از خجلت سر به زیر افکند، سزاوارست چه از فریب و کرشمه ی چشم یار که ملامتگر وی است، شرمساری می برد.\n\nمعنی واژگان:رواست: شايسته است، حق با اوست/ نرگس: نام گلي است که معمولاً شعرا چشم را به آن تشبيه مي کنند/ سر در پيش افکندن: سر به زير انداختن، خود را شرمنده نشان دادن/ شيوه: ناز و کرشمه/ پر عتاب: سرزنش کننده با ناز و عشوه."
      },
      {
        "text": "تویی که خوبتری ز آفتاب و شُکرِ خدا / که نیستم ز تو در رویِ آفتاب خَجِل",
        "explanation": "معنی بیت: اي معشوق، تو آن کسي هستي که از آفتاب زيباتر و پرنورتري و سپاس خدا را که از اين سخن، در برابر آفتاب شرمنده نيستم.\n\nمحصول بيت ــ تو از آفتاب زيباترى شكر خدا كه از اين بابت از روى آفتاب شرمنده نيستم. يعنى اگر تو و خورشيد مقابل هم بايستيد تو از آن زيباترى پس از جهت تو از روى آفتاب خجل نيستم.\n\nمعنی واژگان:خوبتر: زيبارو/ در روي آفتاب: در مقابل خورشيد"
      },
      {
        "text": "حجابِ ظلمت از آن بست آبِ خضر که گشت / ز شعرِ حافظ و آن طَبعِ همچو آب خِجِل",
        "explanation": "معنی بیت: چشمه ی آب حیات که خضر از آن نوشید، بدان سبب در پرده ی تاریکی پنهان مانده است که از شعر جان بخش حافظ و روانی طبع او شرمسار است.\n\nمعنی واژگان:حجاب ظلمت: پرده ي تاريکي، پرده ي ظلمات/ آب خضر: آب حيات، آب زندگاني که مي گويند در ظلمات قرار دارد/ طبع: مقصود قريحه ي شاعري است/ همچو آب: روان."
      }
    ]
  },
  {
    "title": "غزل شماره ۳۰۶ حافظ",
    "verses": [
      {
        "text": "اگر به کویِ تو باشد مرا مَجالِ وصول / رَسَد به دولتِ وصلِ تو کارِ من به اصول",
        "explanation": "معنی بیت: اگر فرصت و اجازة رسیدن به کوی تو را بیابم، کار و بارم از نعمت وصال بنیادی استوار می یابد.\n\nمعنی واژگان:کوي تو: جايگاه تو/ مجال: فرصت، موقعيت/ وصول: رسيدن/ دولت: خوشبختي/ وصل: رسيدن به معشوق به اصول رسيدن /کار: سر و سامان گرفتن کار."
      },
      {
        "text": "قرار برده ز من آن دو نرگسِ رَعنا / فَراغ برده ز من آن دو جادو‌یِ مَکحول",
        "explanation": "معنی بیت: آن دو چشم زيبا و افسونگر سرمه کشيده ي يار، آرام و قرار و صبر را از من ربوده است.\n\nمحصول بيت ــ آن دو سنبل رعنا قرار و آرام مرا بده و آن دو نرگس مكحول (سرمه كشيده) آرامش را از من سلب نموده.\n\nمعنی واژگان:قرار: آرامش/ دو نرگس رعنا: آن دو چشم دلربا (نرگس استعاره از چشم است.) /فراغ: آسايش، آسودگي/ دو جادوي مکحول: آن دو چشم جادوگر سرمه کشيده شده"
      },
      {
        "text": "چو بر درِ تو منِ بینوا‌یِ بی زر و زور / به هیچ باب ندارم رَهِ خروج و دُخول",
        "explanation": "معنی ابیات: وقتي من بيچاره ي بي زر و زور به هيچ وجه، امکان ورود و خروج بر درگاه تو را ندارم\n\n  محصول ابيات ــ چون من بر در تو بى\u200Cنواى بى\u200Cزر و زورم: فقير و حقيرى هستم كه به هيچ وجه راه خروج و دخول ندارم.\n\nمعنی واژگان:بينوا: بيچاره، بي چيز/ بي زر و زور: فقير و ناتوان/ به هيچ باب: به هيچ وجه/ دخول: ورود"
      },
      {
        "text": "کجا رَوَم چه کنم چاره از کجا جویم‌؟ / که گَشته‌ام ز غم و جورِ روزگار مَلول",
        "explanation": "معنی ابیات: کجا بروم، چه کنم و چه چاره اي بينديشم؟ که از اندوه و ستم روزگار دل تنگ و آزرده ام.\n\nمحصول ابيات ــ كجا بروم و چه بكنم و چاره\u200Cام چيست. كه از غم جور روزگار ملول گشته\u200Cام.\n\nمعنی واژگان: جور: ظلم ملول: دلگير."
      },
      {
        "text": "منِ شکستهٔ بدحال زندگی یابم / در آن زمان که به تیغِ غَمَت شَوَم مَقتول",
        "explanation": "معنی بیت: من فرسودة زار و نزار حیات تازه آن گاه به دست آورم که با شمشیر عشق کشته شوم.\n\nمعنی واژگان:شکسته: دل شکسته، ناتوان/ بدحال: ناخوش/ مقتول: کشته"
      },
      {
        "text": "خراب‌تر ز دلِ من غمِ تو جای نیافت / که ساخت در دلِ تنگم قرار‌گاهِ نزول",
        "explanation": "معنی بیت: چون گنج عشق تو سرایی ویران تر از دل تنگ من ندید، آن را اقامتگاه خود ساخت.\n\nمعنی واژگان:دل تنگ: دل غمگين و ملول/ قرارگاه: مستقرّ، جايگاه ماندن/نزول: فرود آمدن"
      },
      {
        "text": "دل از جواهرِ مِهر‌ت چو صیقلی دارد / بُوَد ز زنگِ حوادث هر آینه مَصقول",
        "explanation": "معنی بیت: چون دلم از فیض گوهر عشق تو روشنگری یافته است، از زنگار رویدادهای بد زدوده خواهد ماند.\n\nمعنی واژگان: صيقل: مادّه ي جلا دهنده ي و برّاق کننده و درخشان کننده/ مصقول: درخشان شده و صيقلي شده."
      },
      {
        "text": "چه جرم کرده‌ام؟ ای جان و دل، به حضرتِ تو / که طاعتِ منِ بیدل نمی‌شود مَقبول",
        "explanation": "معنی بیت: ای دل و جان من، در پیشگاه تو چه گناهی کرده ام که فرمانبرداری من عاشق پسند تو نیست.\n\nمعنی واژگان:جرم: گناه/ حضرت: دربار، پيشگاه /طاعت: بندگي/ بيدل: عاشق/ مقبول: مورد قبول، پذيرفته شده."
      },
      {
        "text": "به دَردِ عشق بساز و خموش کن حافظ / رموزِ عشق مَکُن فاش پیشِ اهلِ عقول",
        "explanation": "معنی بیت: ای حافظ، با رنج عاشقی سازگار شو و دهان فروبند، رازهای عشق را نزد خردمندان آشکار مکن که در نمی یابند.\n\nمعنی واژگان:بساز: مدارا کن، بسوز و بساز/ خموش کن: خاموش باش، ساکت باش، سکوت کن/ رموز: رمزها، اسرار/ فاش کردن: آشکار کردن/ اهل عقول: پيروان عقل، عاقلان."
      }
    ]
  },
  {
    "title": "غزل شماره ۳۰۷ حافظ",
    "verses": [
      {
        "text": "هر نکته‌ای که گفتم در وصفِ آن شَمایل / هر کو شنید گفتا «لِلّهِ دَرُّ قائل»",
        "explanation": "معنی بیت: هر مسئله دقیقی که در توصیف آن شکل مطبوع و چهره ی زیبا بیان کردم، هرکس سخن مرا شنید گفت: گوینده را از خداوند خیر بسیار باد.\n\nمعنی واژگان:نکته: سخن لطيف و دلکش/ شمائل: (جمع شميله و شمال) خويها، اخلاق، صورت و چهره ي زيبا در سیاق فارسی بیش تر به معنی روی زیبا و شکل مطبوع و در عربی جمع شمیله است به معنی طبع و خوی و خلق/ هرکو: هرکس که او/ لله دَرُّ قائل: خدا خوبي و خوشي را براي گوينده بخواهد، آفرين بر گوينده."
      },
      {
        "text": "تحصیلِ عشق و رندی آسان نمود اول / آخر بسوخت جانم در کسبِ این فضایل",
        "explanation": "معنی بیت: روز نخست عشق ورزی و وارستگی دشوار به نظر نمی آمد، اما سرانجام جان من در به دست آوردن این کمالات در بوته ی محنت گداخت.\n\nمعنی واژگان:تحصيل: به دست آوردن/ رندي: ظاهري بد و باطني نيکو داشتن و از لحظات عمر در راه رسيدن به حق استفاده کردن/ نمود: جلوه کرد/ آخر: عاقبت، در پايان/ بسوخت: گداخته و سوخته شد و صدمه ي زيادي ديد/ کسب: به دست آوردن/فضائل: جمع فضيلت، هنرها، آراستگي ها و برتري ها."
      },
      {
        "text": "حَلّاج بر سرِ دار این نکته خوش سُراید / «از شافعی نپرسند امثالِ این مسائل»",
        "explanation": "معنی بیت: حلاج بر بالای دار این لطیفه ی نغز را نیک برخواند که از شافعی فقیه معروف مسائل عاشقانه را نمی توان پرسید، چه وی از عشق خانمانسوز خبری ندارد.\n\nمعنی واژگان:حلّاج: مقصود حسين بن منصورحلّاج عارف مشهور است که به جرم گفتن «اناالحق» در سال ۳۰۷ هجری او را بردار زدند و او بر سر دار درباره ي عشق و عرفان براي مردم سخنان بسياري گفته است. (اخبار الحلّاج … ل. ماسينيون و پ کراوس. پاريس، ۱۹۳۶) نگاه کنید به غزل ۱۴۳ بیت (۸)/ اين نکته: مقصود نکته ي عشق است/ خوش: دلپذير/ به خوبي سرايد: مي گويد، بيان مي کند/ شافعي: محمد بن ادريس شافعي يکي از ائمه ي چهارگانه ي اهل سنت(۱۵۰-۲۰۴)/ مسائل: جمع مسأله، پرسش، مطلب/ مولوي مي فرمايد: عشق آنجائي که مي افزود درد – بوحنيفه و شافعي درسي نکرد"
      },
      {
        "text": "گفتم که «کِی ببخشی بر جانِ ناتوانم؟» / گفت «آن زمان که نَبْوَد جان در میانه حائل»",
        "explanation": "معنی بیت: از یار پرسیدم که چه زمان بر جان نزار من رحم خواهی آورد؟ پاسخ داد آن گاه که هستی تو در میان حجاب نباشد و به فنای مطلق رسیده باشی.\n\nمعنی واژگان:بخشيدن: رحم کردن/ حائل: مانع، حجاب"
      },
      {
        "text": "دل داده‌ام به یاری، شوخی‌کشی، نگاری / مَرضیّةُ السَجایا مَحمودَةُ الخَصائل",
        "explanation": "معنی بیت: دل به دلبری گستاخ و شیرین حرکات و زیبا سپرده ام که پسندیده منش و ستوده خوی است.\n\nمعنی واژگان:دل دادن: عاشق شدن/ شوخ: بي پروا، شاد و زنده دل/ کش: نازنين، دلربا/ نگار: زيبا، خوش صورت/ مرضية السّجايا: خوش ا خلاق/ محمودة الخصائل: داراي خصلت هاي پسنديده."
      },
      {
        "text": "در عینِ گوشه‌گیری بودم چو چشمِ مستت / و اکنون شدم به مستان چون ابرویِ تو مایل",
        "explanation": "معنی بیت: در کمال گوشه نشینی مانند چشم مست تو بودم که گوشه گیریست و زاویه نشین و اینک به عاشقان سرمست تمایل یافتم همان گونه که ابروی تو مایل به چشم مست توست، سعدی گوید:\n\nگوشه گرفتم ز خلق و فایدتی نیست\n\nگوشه ی چشمت بلای گوشه نشین است\n\nمعنی واژگان:در عين چيزي بودن: غرق چيزي بودن، سخت مشغول چيزي بودن/ مایل: متمايل کننده، توجه کننده."
      },
      {
        "text": "از آبِ دیده صد رَه طوفانِ نوح دیدم / وز لوحِ سینه نقشت هرگز نگشت زایل",
        "explanation": "معنی بیت: با آنکه از سیل سرشک خود صدبار طوفان نوح روان کردم، نقش جمال تو همچنان بر لوح سینه ام پاینده است.\n\nمعنی واژگان:آب ديده: اشک /صد ره: صدبار/ طوفان نوح: طوفاني که در زمان حضرت نوح (ع) و به نفرين او همه ي جهان را به زير آب فرو برد/ لوح: صفحه/ زائل: از ميان رفته، نابود شده"
      },
      {
        "text": "ای دوست دستِ حافظ تَعویذِ چشم زخم است / یا رب ببینم آن را در گردنت حَمایل",
        "explanation": "معنی بیت: ای یار دست حافظ حرزی است برای دفع آسیب چشم بد، خدا کند که دستم بر گردن تو حمایل وار آویخته شود.\n\nمعنی واژگان:تعويذ: حرز،دعايي که مي نويسند و نزد خود نگاه مي دارند، يا به گردن مي آويزند، تا از چشم بد انسان را محافظت کند/ چشم زخم: چشم بد که باعث رنج و درد آدمي مي شود/ يارب: خدا کند که/ حمائل: عربي، جمع حماله: در گردن آويخته، دوال شمشير و آنچه دربراندازند و نوار ابریشمی پهن که در ازای خدمت پادشاه به خدمتگزاران می داد که بر پیکر خود می آویختند."
      }
    ]
  },
  {
    "title": "غزل شماره ۳۰۸ حافظ",
    "verses": [
      {
        "text": "ای رُخَت چون خُلد و لَعلَت سَلسَبیل / سَلسَبیلت کرده جان و دل سَبیل",
        "explanation": "معنی بیت: ای آنکه چهره ات چون بهشت جاودان و لب لعل فامت چشمه ی روح فزای مینوست، سلسبیل لب نوشین تو جان و دل عاشقان را بر خود وقف و مباح کرده است؛ ابتکار مضمون در این بیت از بیت ادیب صابر ترمذی است که حافظ آن را پسندیده و با تغییر وزن مطلع غزل خود قرار داده است نگاه کنید به صفحه ی ۵۰۵ دیوان ادیب صابر تصحیح استاد محمدعلی ناصح چاپ تهران:\n\nای روی تو چو خلد و لبانت چو سلسبیل\n\nبر خلد و سلسبیل تو جان و دلم سبیل\n\nمعنی واژگان:خلد: بهشت/لعل: استعاره از لبان معشوق/ سلسبيل: نام چشمه اي است در بهشت/سيل کردن: وقف کردن، عطا کردن به همه بدون چشم داشت."
      },
      {
        "text": "سبزپوشانِ خَطَت بر گِردِ لب / همچو مورانند گِردِ سَلسَبیل",
        "explanation": "معنی بیت: سبزپوشانی که خط عذار تو اند بر پیرامون لبت مانند موران بر چشمه ی بهشتی صف آراسته اند.\n\nمعنی واژگان:سبز پوشان خط: موهاي لطيفي که در پشت لب بالاي معشوق تازه بالغ شده سبز شده است./ در نسخه بدل «حوران» به جاي موران آمده است که گويا مناسبتر باشد/ تشبيه موهاي لطيف پشت لب معشوق به موران يا حوران و لب معشوق به سلسبيل"
      },
      {
        "text": "ناوَکِ چشمِ تو در هر گوشه‌ای / همچو من افتاده دارد صد قَتیل",
        "explanation": "معنی بیت: اي يار، تير مژگان چشم تو در هر گوشه اي صد کشته مانند من افتاده بر زمين دارد.\n\nمحصول بيت ــ ناوك چشمت در هر گوشه چون من صد مقتول دارد. كلمه «افتاده» جايز است مقيد لفظ «من» يا «دارد» باشد، يعنى چون من افتاده يا همچو من، افتاده دارد.\n\nمعنی واژگان:ناوک: نوعي اسلحه که کوچکتر از تير و داراي غلاف است، و در اينجا مقصود مژگان يار است/ در هر گوشه اي: در گوشه و کنار شهر/ قتيل: کشته"
      },
      {
        "text": "یا رب این آتش که در جانِ من است / سرد کن زان سان که کردی بر خلیل",
        "explanation": "معنی بیت: پروردگارا، آتش سوزان عشق را که در جان من افروخته است، سرد و خوش بساز همان گونه که بر ابراهیم خلیل آتش نمرود را گلستان کردی.\n\nمعنی واژگان:آتش: مقصود آتش عشق است/خليل: مقصود حضرت ابراهيم خليل است که نمرود او را در آتش انداخت امّا خداي بزرگ آن آتش را براي او سرد و سلامت ساخت/زانسان: همان گونه که"
      },
      {
        "text": "من نمی‌یابم مجال ای دوستان / گرچه دارد او جمالی بس جمیل",
        "explanation": "معنی بیت: اگرچه زیبایی و حسن او به کمال است، ای یاران، مرا رخصت راه یافتن به کوی او نیست و من از جمال وی بی نصیب افتاده ام.\n\nمعنی واژگان:مجال: ميدان، فرصت، موقعيت /جمال: زيبايي، چهره و قامت/ جميل: زيبا"
      },
      {
        "text": "پای ما لَنگ است و منزل بس دراز / دست ما کوتاه و خرما بر نَخیل",
        "explanation": "معنی بیت: پای ما شل و راه به سر منزل مقصود دور و دراز است، دست ما کوتاه و خرما بر بالای نخلی بلندست. این دو مصراع به صورت مثل سائر درآمده و مراد از آن بیان ناتوانی و عجز کسی در انجام دادن کاری است.\n\nمعنی واژگان:لنگ: عليل، شکسته، کل/ منزل: جاي نزول در حين سفر/نخيل: درخت خرما"
      },
      {
        "text": "حافظ از سرپنجهٔ عشقِ نگار / همچو مور افتاده شد در پایِ پیل",
        "explanation": "معنی بیت: حافظ از قدرت و غلبه ی عشق یار گویی چو موری در زیر پای گران فیل عاجز و ناتوان شد.\n\nمعنی واژگان:سرپنجه: قدرت و نيروي زياد/ نگار: معشوق زيبارو /افتاده: عاجز و ناتوان"
      },
      {
        "text": "شاهِ عالم را بقا و عِزّ و ناز / باد و هر چیزی که باشد زین قَبیل",
        "explanation": "معنی بیت: براي شاه عالم بقاي عمر و بزرگي و نعمت و شادماني و هر چيزي از اين قبيل، پيوسته برقرار باشد.\n\nمحصول بيت ــ شاه عالم جاويدان و با عز و ناز باشدو از اين قبيل نعمت\u200Cها هر چه بخواهد برخوردار گردد. خلاصه در عالم هر چه بخواهد خداوند تعالى برايش ميسر نمايد.\n\nمعنی واژگان: شاه عالم را: براي پادشاه جهان/ بقا: هستي پايدار، عزّ: احترام، عزت/ ناز: افتخار/ باد: باشد، الهي باشد/ زين قبيل: مانند اينها."
      }
    ]
  },
  {
    "title": "غزل شماره ۳۰۹ حافظ",
    "verses": [
      {
        "text": "عشقبازیّ و جوانیّ و شرابِ لَعلْ‌فام / مجلسِ اُنس و حریفِ همدم و شُربِ مدام",
        "explanation": "معنی بیت: عشق بازي و جواني و شراب سرخ رنگ و محفل عيش و شادي صفا و ياري مونس و هم دم و نوشيدن پيوسته ي شراب،\n\nمحصول بيت ــ دورانمان، دور محبوب دوستى و جوانى و شراب لعل فام نوشيدن است. مجلسمان هم، مجلس مصاحب مخصوص و حريف همدم و شرب باده است.\n\nمعنی واژگان:لعل فام: سرخ رنگ/مجلس انس: محفل ياران موافق/ حريف همدم: دوست هم فکر، کسي که ظرفيت نوشيدن او به اندازه ي طرف مقابل باشد/ شرب مدام: نوشيدن شراب پياپي."
      },
      {
        "text": "ساقیِ شِکَّردهان و مُطربِ شیرین‌سخن / همنشینی نیک‌کردار و ندیمی نیک‌نام",
        "explanation": "معنی بیت: ساقي شيرين لب و مطرب بذله گو و شيرين گفتار و هم دمي خوش رفتار و هم پياله اي خوش نام،\n\nمحصول بيت ــ در اين بيت اهل مجلس را تعريف مى\u200Cنمايد: ساقى مان شكر دهان و مطربمان شيرين سخن و همنشينان اشخاص نيك كردار و مصاحب هم نيك نام است. خلاصه مجلسيان همگى با هم موافق و مناسبند.\n\nمعنی واژگان:شکّر دهان: خوش لهجه/مطرب: رامشگر، خواننده و نوازنده/ نديم: مصاحب، هم صحبت/ نيکنام: خوشنام."
      },
      {
        "text": "شاهدی از لطف و پاکی رَشکِ آبِ زندگی / دلبری در حُسن و خوبی غیرتِ ماهِ تمام",
        "explanation": "معنی بیت: زیبایی که بر پاکیزگی و لطافت او چشمة آب حیات غبطه می خورد، دلستانی که در جمال و نکویی ماه شب چهارده بر او رشک می برد.\n\nمعنی واژگان:شاهد: زيباروي، بزم آرا/ لطف: لطافت و ظرافت/ پاکي: صفا و عدم آلودگي/ رشک: حسد/ آب زندگي: آب حيات/ دلبر: معشوق /حسن: زيبايي/ غيرت: مايه ي حسادت/ ماه تمام: ماه شب چهارده."
      },
      {
        "text": "بَزم‌گاهی دل‌نِشان، چون قصرِ فردوسِ بَرین / گلشنی پیرامُنَش چون روضهٔ دارُالسَّلام",
        "explanation": "معنی بیت: محفل عیشی که آرام بخش دل بود مانند کاخ بهشت برین وگلزاری در پیرامون آن چون باغ مینو (روضة دارالسلام)\n\nمعنی واژگان:بزمگاه: مجلس شادي و عشرت/ دلنشان: آن گونه که هر دلي در آرزوي آن است/ فردوس برين: بهشت/ گلشن: باغ پرگل /پيرامن: اطراف/ روضه ي دارالسلام: باغ بهشت."
      },
      {
        "text": "صف‌نشینان نیک‌خواه و پیشکاران باادب / دوست‌داران صاحب‌اسرار و حریفان دوست‌کام",
        "explanation": "معنی بیت: آنان که در محفل رخصت نشستن داشتند، نیک اندیش بودند و خدمتگزاران ادب آموخته و رسم دان و عاشقان راز دار، هم پیالگان هم به یاد دوستان ساغر می گرفتند.\n\nمعنی واژگان:صف نشين: مهمان/ نيکخواه: خيرخواه/ پيشکار: خادم/ صاحب اسرار: رازدار، راز نگهدار/حريف: يار، همدم /دوستکام: خوشبخت ،نقیض دشمن کام، به معنی این که کارهایش بر حسب مطلوب و به مراد دل دوستان باشد و به معنی شرابخواری با دوستان و به یاد ایشان هم هست"
      },
      {
        "text": "بادهٔ گلرنگِ تلخِ تیزِ خوش‌خوارِ سَبُک / نُقلَش از لَعلِ نگار و نَقلَش از یاقوتِ خام",
        "explanation": "معنی بیت: شرابی به سرخی گل تلخ گونه سوزنده خوش طعم آسان گوار که مزة آن لب شیرین یار بود و گویی یاقوت خالص است که به صورت باده درآمده و بدین حال انتقال یافته است.\n\nمعنی واژگان:باده: شراب /گلرنگ: به رنگ گل، سرخ/ تيز: برنده، مؤثر/ خوشخوار: خوش/ خوراک سبک: خوشگوار، سهل الهضم /نقل: آنچه با شراب مي خورند، مزه ي شراب/لعل نگار: لبان معشوق/ نَقل: وصف، بعضي نَقل را به جام تعبير مي کنند؟/ ياقوت خام: یاقوت خالص، رنگ شراب مانند ياقوت است و بهترين شراب، شراب خام است نه پخته."
      },
      {
        "text": "غمزهٔ ساقی به یَغمایِ خِرَد آهِخته تیغ / زلفِ جانان از برایِ صیدِ دل گسترده‌دام",
        "explanation": "معنی بیت: ناز و عشوه ي ساقي زيبا به قصد غارت عقل و خرد شمشير کشيده و گيسوي تابدار معشوق براي شکار دل عاشقان دام گسترده است،\n\nمحصول بيت ــ غمزه چشم ساقى براى يغماى عقل شمشير كشيده. يعنى براى ربودن عقل عشاق تيغ را از غلاف بيرون كشيده است. و زلف جانان هم براى صيد دل\u200Cها دام گسترده: براى ربودن دل عشاق دام نهاده است.\n\nمعنی واژگان:غمزه: ناز و کرشمه، به گوشه ي چشم اشاره کردن/يغما: تاراج/ خرد: عقل/ آهخته: کشيده/ تيغ: شمشير /جانان: معشوق/صيد: شکار"
      },
      {
        "text": "نکته‌دانی بَذله‌گو چون حافظِ شیرین‌‌سخن / بخشش‌آموزی جهان‌افروز چون حاجی قوام",
        "explanation": "معنی بیت: نکته داني شوخ طبع و بذله گو چون حافظ شيرين گفتار و بخشش آموزي عالم تاب و روشني بخش مانند حاجي قوام،\n\nمحصول بيت ــ در مجلس مذكور شخص نكته\u200Cدان و بذله\u200Cگويى چون حافظ شيرين\u200Cسخن و به\u200Cعلاوه شخصيت ديگرى مانند حاجى قوام كه به دنيا نور و ضياء و صفا مى\u200Cدهد و به جهانيان بخشش مى\u200Cآموزد شركت كرده است.\n\nمعنی واژگان:نکته دان: هوشمند، کسي که لطايف سخن را مي داند/ بذله گو: لطيفه گو، نکته گو/ بخشش آموز: کسي که به جهانيان راه و رسم سخاوت را مي آموزد/ جهان افروز: روشن کننده ي گيتي/ حاجي قوام: حاجي حسن تمغاجي بن ناصرالدين مظفر که در دوران فرمانروايي خاندان اينجو در فارس، محصّل ماليات و وزير شاه شيخ ابواسحاق بود. نگاه کنید به غزل ۱۱ بیت (۱۰)."
      },
      {
        "text": "هر که این عِشرت نخواهد خوش‌دلی بر وی تباه / وان که این مجلس نجوید زندگی بر وی حرام",
        "explanation": "معنی بیت: هرکس که خواهان چنين عيش و عشرتي نباشد، شادي و سرور دل بر او تباه و آن کسي که در طلب چنين مجلس و بزمي نباشد، زندگي بر او حرام باد.\n\nمحصول بيت ــ هر كس كه اين مجالست و صحبت را نخواهد، خوش\u200Cدلى بر وى تباه گردد يعنى هرگز صفاى قلب نداشته باشد. نيز كسى كه در پى اين عشرت نباشد: طالب اين عيش و عشرت نباشد زندگى حرامش گردد يعنى هلاك شود.\n\nمعنی واژگان:عشرت: معاشرت و همنشيني و خوشي و طرب/ خوشدلي: شادي و نشاط/ تباه: ضايع."
      }
    ]
  },
  {
    "title": "غزل شماره ۳۱۰ حافظ",
    "verses": [
      {
        "text": "مرحبا طایرِ فَرُّخ پِیِ فرخنده پیام / خیرِ مقدم چه خبر؟ دوست کجا؟ راه کدام؟",
        "explanation": "معنی بیت: ای پرنده ی مبارک قدم و خجسته پیغام خانه بر تو گشاده باد و خوش آمدی، خبر چیست، یار کجاست و راه رسیدن به او کدام است؟\n\nمعنی واژگان:مرحبا: آفرين بر، خوش آمدي/طاير: پرنده/ فرّخ پي: خوش قدم/ فرخنده پيام: خوش خبر، خجسته پيغام/ خيرمقدم: خوش آمدي، قدومت توأم با خير و خوشي و مبارک باشد."
      },
      {
        "text": "یا رب این قافله را لطفِ ازل بدرقه باد / که از او خصم به دام آمد و معشوقه به کام",
        "explanation": "معنی بیت: پروردگارا، لطف دیرینه ی تو نگاهبان این کاروان باشد، چه از یمن بازگشت این قافله دشمن گرفتار شد و یار به مراد دل عاشق گشت و سازگاری نمود.\n\nمعنی واژگان:يارب: خدا کند که/ قافله: کاروان/ بدرقه: کسي يا کساني که همراه کاروان مي روند تا کاروان را از راهزنان محافظت کنند/ لطف ازل: مهرباني ذات پروردگار/ خصم: دشمن/ کام: آرزو"
      },
      {
        "text": "ماجرایِ من و معشوقِ مرا پایان نیست / هر چه آغاز ندارد نپذیرد انجام",
        "explanation": "معنی بیت: سرگذشت عشق من با خدا، محبوب ازلی پایان ناپذیر است، چه هر چیز ازلی باشد، ابدی است، مقصود آن است که حسن و لطف ایزدی بیکران است و آغاز و انجام آن در تصور نمی گنجد و عشق سلسله ی موجودات نسبت به موجد حقیقی پایانی ندارد.\n\nمعنی واژگان:ماجري: آنچه جريان داشت، داستان، قصّه، جدال و بحث و گفتگو (که اگر در اين بيت به معناي اخير باشد مقصود نياز عاشق و ناز معشوق است) و در هر حال مقصود از عشق بي آغاز عشق ازلي و حقيقي است/ انجام: پايان."
      },
      {
        "text": "گل ز حَد بُرد تَنَعُّم نفسی رخ بنما / سرو می‌نازد و خوش نیست خدا را بخرام",
        "explanation": "معنی بیت: گل نازپروردگی و خود نمایی از اندازه بیش کرد، یک نفس چهره عیان نما تا شرمساری برد، سرو می بالد و ناز می کند ولی پسند خاطر ما نیست، تو را به خدا بناز و روان شو و قامت برافراز.\n\nمعنی واژگان:حدّ: اندازه/تنعم: تکبّر و خودنمايي و خود را زيبا و سرشار از نعمت نشان دادن/ نفسي: لحظه اي/ رخ: چهره/ بنما: نشان ده /خوش نيست: دلپذير و جالب توجه نيست/ خدا را: براي خدا/ بخرام: با ناز و عشوه و قدم زنان و آهسته بيا."
      },
      {
        "text": "زلفِ دلدار چو زُنّار همی‌فرماید / برو ای شیخ که شد بر تنِ ما خرقه حرام",
        "explanation": "معنی بیت: چون گیسوی یار به ما فرمان می دهد که زنار کفر بر میان ببندیم و از هر چیز به جز عشق چشم بپوشیم؛ پس ای فقیه ما را رها کن که خرقه ی پیشوایی دین بر پیکر کافر عشق نشاید و راست نیاید.\n\nمعنی واژگان:دلدار: محبوب، معشوق/ زنّار: کمربندي که در ابتدا زردشتيان در حين عبادت به کمر خود مي بستند و آن را به فارسي «کُشتي» مي گفتند، سپس مسيحيان اين رسم را از زردشتيان اقتباس کردند/ خرقه: لباس دوخته شده از پار هاي پارچه که معمولاً صوفيان بر تن مي کنند."
      },
      {
        "text": "مرغِ روحم که همی‌زد ز سرِ سِدره صَفیر / عاقبت دانهٔ خالِ تو فِکَندَش در دام",
        "explanation": "معنی بیت: طایر جان علوی من که در آسمان هفتم بر بالای شاخه ی سدرة المنتهی آواز می خواند، سرانجام به هوای دانه ی خال مشکین تو ای محبوب در بند عشق گرفتار آمد و به دام گاه گیتی پای نهاد.\n\nمعنی واژگان: سدره: مقصود درخت سدرة المنتهي است که گويند در پايان جهان مادّي قرار دارد. نیز نگاه کنید به غزل ۳۷ بیت (۴)/  صفير: صداي مرغ آواز"
      },
      {
        "text": "چشمِ بیمارِ مرا خواب نه در خور باشد / من لَهُ یَقتُلُ داءٌ دَنَفٌ کیفَ یَنام؟",
        "explanation": "معنی بیت: خواب و آسایش با دیده ی بیمار و خمارآلود من سازگاری ندارد، کسی که وی را دردی کشنده است، چگونه دیده بر هم تواند نهاد، سعدی گوید:\n\nشب دراز نخسبم که دوستان گویند\n\nبه سرزنش عجباً للمُحِبّ کیفَ یَنام\n\nمعنی واژگان: داء: درد/ دنف: بيماري دايمي و مزمن."
      },
      {
        "text": "تو تَرَحُّم نکنی بر منِ مُخلص گفتم / ذاکَ دعوایَ و ها انتَ و تِلکَ الایّام",
        "explanation": "معنی بیت: گفتم بر من که عاشق صادقم، بخشایش نمی آوری. ادعای من این است و این تویی که بی مهری و این روزگار من است؛ این نوع غزلها را که مصراعی یا بیتی تازی با ابیات فارسی درآمیزد ملمع گویند.\n\nمعنی واژگان: مخلص: ساده و بي ريا/ ذاک: اسم اشاره، آن/ دعواي: ادّعا و خواست من/ ها: حرف تنبيه، اينک/ تلک: اسم اشاره، اين."
      },
      {
        "text": "حافظ ار میل به ابرویِ تو دارد شاید / جای در گوشهٔ محراب کنند اهلِ کلام",
        "explanation": "معنی بیت: اگر حافظ گرایشی به محراب ابروی تو دارد، شایسته است، چه اهل کلام (ادیبان و متکلمان) در زاویه ی محراب مساجد معتکف شوند و به درس و بحث پردازند؛ از اینجا روشن می شود که مسجد هم جایگاه عبادت و هم محل تدریس بوده است.\n\nمعنی واژگان:شايد: شايسته است، چندان بعيد نيست/ اهل کلام: اهل سخن/ کساني که با کلام سر و کار دارند (در اينجا کلمه ي کلام به معني علم کلام نيست اگرچه حافظ از طريق کتاب «مواقف» واقف علم کلام است، معمولاً شعر ابرو را به محراب تشبيه مي کنند، زيرا انحناي بالاي محراب شبيه ابروست."
      }
    ]
  },
  {
    "title": "غزل شماره ۳۱۱ حافظ",
    "verses": [
      {
        "text": "عاشقِ رویِ جوانی خوشِ نوخاسته‌ام / وز خدا دولتِ این غم به دعا خواسته‌ام",
        "explanation": "معنی بیت: بر چهرة یاری دلپذیر و جوان و نو رسیده در عالم حسن شیفته شده و از خداوند سعادت این عشق را خواستار شده ام.\n\nمعنی واژگان:خوش: دلپسند، دلپذير/ نوخاسته: نوباوه/ دولت: خوشبختي/غم: غم عشق"
      },
      {
        "text": "عاشق و رِند و نظربازم و می‌گویم فاش / تا بدانی که به چندین هنر آراسته‌ام",
        "explanation": "معنی بیت: رندي و نظربازي در نظر اهل صورت گناه و خلاف شرع است، ولي در نظر حافظ هنر و فضيلت است و از ويژگي هاي ملامتيگري اوست؛ به همين سبب مي فرمايد: آشکارا مي گويم که عاشق و رند لاابالي گري و نظربازم، تا بداني که به چندين هنر و فضيلت آراسته ام.\n\nمي خواره وُ سرگشته وُ رنديم و نظرباز\n\nوآن کس که چو ما نيست در اين شهر کدام است؟\n\n(غزل ۹ / ۴۶)\n\nمحصول بيت ــ من عاشق و رند و نظر بازم و اين كارهاى خود را آشكارا مى\u200Cگويم تا بدانى كه به اين همه هنر آراسته و پيراسته\u200Cام: معلومت گردد كه هنرهاى زيادى دارم.\n\nمعنی واژگان:رند: کسي که ظاهري بد و باطني نيکو دارد و از همه ي دقايق عمر در راه رسيدن به حق استفاده مي کند/ نظرباز: شناساي زيباييها/ فاش: آشکار/ عاشقي و رندي و نظربازي به عنوان هنر معرفي شده اند"
      },
      {
        "text": "شَرمَم از خرقهٔ آلودهٔ خود می‌آید / که بر او وصله به صد شُعبده پیراسته‌ام",
        "explanation": "معنی بیت: از دلق ناپاک خود شرمسارم، چه با صد نیرنگ بر آن وصله  زهد ریائی زده و آن را به رنگ خرقة اهل صلاح آراسته ام.\n\nمعنی واژگان:وصله: پينه، رقعه ي پارچه اي که پارگي و سوختگي و سوراخ جامه را از نظرها پنهان مي کند/ شعبده: نيرنگ، حقّه بازي/ پيراستن: وصله کردن، مزيّن کردن/ خرقه معمولاً از رقعه هاي پارچه هاي مختلف ايجاد مي شود و از اين رو به آن مرقع نيز گفته مي شود و وقتي مي گويد وصله زدن بر آن با نيرنگ بوده است يعني اساس اين خرقه رنگ و نيرنگ و رياست"
      },
      {
        "text": "خوش بسوز از غَمَش ای شمع که اینک من نیز / هم بدین کار کمربسته و برخاسته‌ام",
        "explanation": "معنی بیت: ای شمع از عشق وی نیک بسوز و بگذار  که اکنون من برای مهرورزی مهیا شده و بدین کار قیام کرده ام.\n\nمعنی واژگان:خوش: شادمان، با شادي/ کمربسته: آماده/ برخاسته: قيام کرده."
      },
      {
        "text": "با چُنین حیرتم از دست بِشُد صرفهٔ کار / در غم افزوده‌ام آنچ از دل و جان کاسته‌ام",
        "explanation": "معنی بیت: با حیرت و سرگشتگی که من دارم سررشتة سود و صلاح از دست من برفت و هرچه از دل و جان خویش فرسوده و از نیرو و توان خود کاسته ام، صرف افزایش غم عشق کرده ام.\n\nمعنی واژگان:حيرت: سرگرداني/ صرفه: سود، آنچه باعث سود کار است/ آنچ: آنچه/ کاسته ام: کم کرده ام."
      },
      {
        "text": "همچو حافظ به خرابات رَوَم جامه قبا / بو که در بَر کَشَد آن دلبرِ نوخاسته‌ام",
        "explanation": "معنی بیت: مانند حافظ با جامه اي چاک خورده و پاره شده به ميخانه مي روم، اميد است که آن معشوق زيباي نورس مرا در آغوش بگيرد.\n\n\nمحصول بيت ــ مانند حافظ، با جامه چاك خورده به ميخانه مى\u200Cروم: جلو لباسم را چاك مى\u200Cزنم و آن\u200Cگاه به ميخانه مى\u200Cروم. باشد كه آن دلبر نوخاسته در برم كشد يعنى باشد كه مرا به سينه خود بچسباند: سينه\u200Cام را با سينه خويش مماس نمايد، زيرا مراد از چاك زدن خرقه و قبا، چسبانيدن دو تن به همديگر است.\n\nمعنی واژگان:خرابات: کوي ميخانه،/ جامه قبا: با گريبان چاک شده و پريشان/ بوکه: شايد که/ در برکشد: در آغوش کشد/ دلبر: معشوق/ نوخاسته: نوباوه، جوان و تازه به سلک دلبران درآمده."
      }
    ]
  },
  {
    "title": "غزل شماره ۳۱۲ حافظ",
    "verses": [
      {
        "text": "بُشری اِذِ السَّلامةُ حَلَّت بِذی سَلَم / لِلّهِ حمدُ مُعتَرِفٍ غایةَ النِّعَم",
        "explanation": "معنی بیت: مژده باد که سلامت و عافيت به ذي سلم فرود آمد و آن کسي که همه ي نعمت ها را مي شناسد و بدآن معترف است، خدا را سپاس مي گويد.\n\nمحصول بيت ــ خواجه به طريق خطاب عام مى\u200Cفرمايد: مژده باد بر شما كه سلامت به ذى سلم يعنى به شهر شيراز نازل شد. در واقع لطف و احسان خداوند حلول و نزول كرد. مراد: شاه شجاع به مقر سلطنت وارد شد. و معترف اين نعمت بزرگ شكر خدا را به جا مى\u200Cآورد. يعنى آمدن يك چنين پادشاه عادل به مقر سلطنت و جلوسش به تخت شاهى نعمت بسيار بزرگ است پس ما اين نعمت بزرگ را معترفيم و شكر خدا را به جا مى\u200Cآوريم خلاصه سلامت برگشتن شاه مذكور نعمتى است و ما به سبب همين نعمت خدا را حمد مى\u200Cگوييم.\n\nمعنی واژگان: ذی سلم : نام جایگاه یا شهری است و در اینجا شاید کنایه از شهر شیراز باشد"
      },
      {
        "text": "آن خوش خبر کجاست؟ که این فتح مژده داد / تا جان فِشانَمَش چو زر و سیم در قَدَم",
        "explanation": "معنی بیت: آن پیک نیک مژده که این پیروزی را بشارت داد، کجا رفت تا سر و زر در قدمش نثار کنم.\n\nمعنی واژگان:خوش خبر: مژده دهنده/ فتح: پيروزي بر دشمن در جنگ./ مژده: بشارت/ فشاندن: نثار کردن"
      },
      {
        "text": "از بازگشتِ شاه در این طُرفِه منزل است / آهنگِ خصم او به سراپردهٔ عَدَم",
        "explanation": "معنی بیت: به سبب بازگشت شاه در اين جايگاه بديع و دل پذير است که دشمن او قصد رفتن به سراپرده ي نيستي را کرده است.\n\nمحصول بيت ــ از بازگشت شاه يعنى از حمله و هجوم شاه قصد دشمن در سرا پرده عدم چه خوش نقش بست. مراد اين است كه با يك حمله شاه دشمن متفرق و هلاك و نابود گشت.\n\nمعنی واژگان:طرفه: نو و نيکو/ آهنگ: قصد/ خصم: دشمن/ سراپرده: خيمه، چادر/ عدم: نيستي، نابودي"
      },
      {
        "text": "پیمان شکن هرآینه گَردَد شکسته حال / انَّ العُهودَ عِندَ مَلیکِ النُّهی ذِمَم",
        "explanation": "معنی بیت: عهدشکن به یقین بدحال و زار و نزار خواهد شد، همانا پیمانها نزدیک خردمندان ضمانت و امان است: مقصود آنکه حفظ پیمان فرض ذمه است و آدمی باید از عهدة عهد برآید."
      },
      {
        "text": "می‌جست از سحابِ اَمل رحمتی ولی / جز دیده‌اش مُعاینه بیرون نداد نَم",
        "explanation": "معنی بیت: (خصم)پیمان شکن از ابر آرزو فیض رحمت و بخشایشی می خواست، ولی تنها چیزی که آشکارا نمی بیرون داد، چشم وی بود، مقصود آنکه چشم عدوی پیمان شکن از حسرت اشک بارید و از فیض رحمت حق بی نصیب ماند.\n\nمعنی واژگان:مي جست: مي طلبد/ سحاب: ابر/ امل: آرزو/ رحمت: باران/ معاينه: به گونه ي آشکار"
      },
      {
        "text": "در نیلِ غم فُتاد سپهرش به طنز گفت / الآنَ قَد نَدِمتَ و ما یَنفَعُ النَّدَم",
        "explanation": "معنی بیت: پيمان شکن در نيل غم و اندوه مانند فرعون افتاد و غرق شد و روزگار به تمسخر به او گفت: اکنون پشيمان شدي که ديگر پشيماني و ندامت سودي ندارد.\n\nمحصول بيت ــ دشمن شاه چون فرعون به نيل غم افتاد و فلك به طعنه گفتش الان ديگر از سركشى\u200Cات پشيمان گشته\u200Cاى چون فرعون كه وقتى در درياى نيل غرق مى\u200Cشد حقيقت برايش روشن گشت اما پشيمانى فايده نبخشيد. يعنى تو هم از عصيان توبه كردى چون فرعون اما توبه يأس فايده ندارد زيرا قبل از حواله شدن تيغ شاه به رويت بايستى  توبه نمايى. الحاصل پشيمانى بعد فايده ندارد.\n\nمعنی واژگان:نيل: اشاره است به رود نيل که در مصر جاري است/ استخدام اسم خاص به جاي عام /سپهر: آسمان/ طنز: طعنه و سرزنش/مرحوم دکتر حسين علي هروي به نقل از علّامه محمّد قزويني از مجلّه ي يادگار، شماره ي ۶، ص ۶۳ مي نويسد: «اين بيت ظاهراً اشاره است به قصّه ي حضرت موسي و فرعون و فرار موسي و بني اسرائيل شبانه از مصر و شکافته شدن دريا به دو قسمت به اشاره ي دست حضرت موسي و عبور نمودن او و بني اسرائيل از قعر دريا به ساحل ديگر و سپس داخل شدن فرعون و لشکريان او در تعاقب ايشان به دريا و به هم برآمدن دريا و غرق شدن فرعون و تمام لشکريان او و گفتن فرعون در آخرين لحظه ي غرق شدن: … قالَ امَنتُ اَنَّهُ لا اِلهَ اِلَّا الَّذِي امَنَت بِهِ بَنُو اِسرائيلَ وَ اَنَا مِنَ المُسلِمينَ (آيه ي ۹۰، سوره ي يونس (۱۰))، گفت: ايمان آوردم که هيچ خداوندي جز آن که بني اسرائيل بدآن ايمان آورده اند، نيست و من از تسليم شدگانم.و گرفتن جبرئيل، مشتي گِل از قعر دريا و بر دهان فرعون زدن و گفتن اَلآنَ وَ قَد عَصَيتَ قَبلَ وَ کُنتَ مِنَ المُفسِدِينَ (آيه ي ۹۱، سوره ي يونس (۱۰))، آيا اکنون؟ و تو پيش از اين عصيان مي کردي و از مفسدان بودي، قزويني بعد از شرحي در باب اينکه محلّ واقعه بحر احمر بوده نه رود نيل و در ادب فارسي اين دو با هم اشتباه شده اند، ادامه مي دهد: … گرچه نام موسي و فرعون در بيت مذکور نيست، ولي شبهه اي نيست که اشاره به همان واقعه است؛ زيرا هيچ واقعه ي ديگر خواه تاريخي و خواه افسانه و اساطيري مابين مسلمين معروف نيست که کسي برحسب آن در رود نيل غرق شده باشد و به او خطاب آمده باشد که اَلآنَ وَ قَد نَدِمتَ وَ مَايَنفَعُ النَّدَم که در حقيقت تفسير آيه ي اَلآنَ وَ قَد عَصَيتَ قَبلُ وَ کُنتَ مِنَ المُفسِدِين است… .»"
      },
      {
        "text": "ساقی چو یارِ مَه رخ و از اهلِ راز بود / حافظ بخورد باده و شیخ و فقیه هم",
        "explanation": "معنی بیت: ساقي چون معشوقي زيبارو و رازدار بود، هم حافظ شراب نوشيد و هم شيخ و فقيه.\n\nمعنی واژگان:مهرخ: زيبارو مانند ماه/ اهل راز: رازدار، راز نگهدارنده/ شيخ: پير طريقت/ فقيه: متشرّعي که به علم فقه وارد است."
      }
    ]
  },
  {
    "title": "غزل شماره ۳۱۳ حافظ",
    "verses": [
      {
        "text": "بازآی ساقیا که هواخواهِ خدمتم / مشتاقِ بندگیّ و دعاگویِ دولتم",
        "explanation": "معنی بیت: ای ساقی، بازگرد که دوستدارخدمتگزاری بآستان تو و آرزومند چاکری و دعاگوی اقبال و نیکبختی توام.\n\nمعنی واژگان:باز آي: برگرد/ هواخواه: مشتاق/ خدمت: چاکري/ مشتاق: آرزومند/ بندگي: اطاعت/ دولت: خوشبختي"
      },
      {
        "text": "زان جا که فیضِ جامِ سعادت فروغِ توست / بیرون شدی نُمای ز ظلماتِ حیرتم",
        "explanation": "معنی بیت: از آنجا که فيض و بخشش جام سعادت تو تابان و درخشان است؛ پس راهي براي رها شدن از تاريکي حيرت و سرگرداني نشانم بده تا نجات يابم.\n\nمحصول بيت ــ از آن\u200Cجا كه فيض جام سعادت بخش توست، از حيرت ظلمات بيرون رفتن را به من نشان بده: يعنى جام عشق را به من بنوشان تا مرا از ظلمات بى\u200Cكران خلاص نمايد.\n\nمعنی واژگان: فيض: بخشش، سعادت /فروغ: آنچه نور آن باعث خوشبختي مي شود/ بيرون شد: راه خروج/ نماي: نشان ده/ ظلمات: تاريکي ها /حيرت: سرگرداني، يکي از واديهاي راه عشق"
      },
      {
        "text": "هرچند غرقِ بحرِ گناهم ز صد جهت / تا آشِنایِ عشق شدم ز اهل رحمتم",
        "explanation": "معنی بیت: اگرچه در دریای گناه از صد سو فرو رفته ام، آنگاه که شناسای عشق گشتم، شایستة رحمت آمدم و بهشتی شدم.\n\nمعنی واژگان: ز صد جهت: از جهات بسياري/ اهل رحمت: کساني که رحمت خدا شامل حال آنها مي شود."
      },
      {
        "text": "عیبم مکن به رندی و بدنامی ای حکیم / کاین بود سرنوشت ز دیوانِ قسمتم",
        "explanation": "معنی بیت: ای خردمند بر من به سبب پایبند نبودن به رسوم ظاهری و رسوائی در عالم عشق خرده مگیر که از دیوان تقدیر سرنوشت مرا چنین رقم زدند.\n\nمعنی واژگان:عيبم مکن: مرا سرزنش مکن/ رندي: ظاهر بد و باطن نيکو داشتن و از لحظات عمر براي رسيدن به حق ا ستفاده کردن/ حکيم: فيلسوف/ ديوان قسمت: دفتر سرنوشت، لوح محفوظ"
      },
      {
        "text": "مِی خور که عاشقی نه به کسب است و اختیار / این موهبت رسید ز میراثِ فطرتم",
        "explanation": "معنی بیت: باده بنوش و خوش باش که عاشق شدن مولود خواهش دل و اکتساب نیست، این بخشش از میراث خلقت و فطرت است و عشق را در گل من سرشته اند.\n\nمعنی واژگان:مي خور: شراب بنوش (يعني خوش باش و بيش از حدّ فکر مکن)/ کسب: اصطلاحي کلامي است در مفهوم آنچه در وجود انسان نيست و واردي است که با تمايل صاحب کسب به قلب و روان او سريان مي يابد/ اختيار: نيز اصطلاحي کلامي است که ضدّ جبر است/ موهبت: بخشش الهي/ ميراث: ارثيه/ فطرت: آفرينش اشاره اي است به عشق ازلي، و آن عشقي که در وجود حضرت آدم وجود داشت و به خاطر دوست از بهشت صرفنظر کرد."
      },
      {
        "text": "من کز وطن سفر نَگُزیدَم به عمرِ خویش / در عشقِ دیدن تو هواخواهِ غربتم",
        "explanation": "معنی بیت: من که در تمام عمر از وطن دور نشدم و به سفر نرفتم، اکنون در اشتياق ديدار تو آرزومند غربت و دوري هستم.\n\nمحصول بيت ــ من كه در عمرم از وطنم به سفر نرفته\u200Cام: هرگز مسافرتى نكرده\u200Cام اما به عشق ديدن تو غربت را دوست دارم يعنى به خاطر ديدن تو آرزوى غربت دارم.\n\nمعنی واژگان:هواخواه: مشتاق/ غربت: دور از وطن بودن/ حافظ در همه ي عمر خود فقط مسافرتي به شهر يزد کرده است."
      },
      {
        "text": "دریا و کوه در رَه و من خسته و ضعیف / ای خِضْرِ پِی خجسته مدد کن به همتم",
        "explanation": "معنی بیت: ای خضر مبارک قدم، با عنایت و توجه باطنی خود مرا یاری کن و دستگیر، چه ناتوانی با پای مجروحم و راه از میان کوه و دریا می گذرد.\n\nمعنی واژگان:خسته: مجروح/ خضر: پيامبري که گويند تا ابد زنده است و هرجا قدم مي گذارد آنجا سرسبز مي شود و مسافران ره گُم کرده را راهنمايي مي کند و از اين جهت پيران طريقت در ادب فارسي لقب خضر گرفته اند/ پي خجسته: خوش قدم، (اشاره به همان قدم خضر که باعث سرسبزي است.) /مدد کردن: کمک کردن/ همّت: نيروي باطني که باعث توفيق مورد همّت مي شود، دعاي خير"
      },
      {
        "text": "دورم به صورت از درِ دولتسرایِ تو / لیکن به جان و دل ز مقیمانِ حضرتم",
        "explanation": "معنی بیت: از درگاه تو که سرای نیکبختی و اقبال است، بتن دورم ولی جان و دلم از ملازمان و عاکفان آن آستان است.\n\nمعنی واژگان:به صورت: ظاهراً، از نظر جسماني/ دولت سراي: دربار، درگاه، حضرت/ به جان و دل: از نظر رواني، باطناً /مقيم: اقامت کننده، باشنده /حضرت: دربار، درگاه."
      },
      {
        "text": "حافظ به پیشِ چشم تو خواهد سِپُرد جان / در این خیالم اَر بدهد عمر مهلتم",
        "explanation": "معنی بیت: در اين فکر و آرزو هستم که اگر عمر فرصتي دهد، حافظ در مقابل چشم تو جان بسپارد.\n\nمحصول بيت ــ به طريق التفات مى\u200Cفرمايد: حافظ در پيش چشم تو جان خواهد سپرد. من در اين فكر و خيالم اگر عمرم مهلت دهد. الحاصل در فكر آن هستم كه اگر زنده بمانم جان فدايت نمايم.\n\nخواجه در اين بيت التفات را رعايت نموده است.\n\nمعنی واژگان:خيال: فکر، انديشه"
      }
    ]
  },
  {
    "title": "غزل شماره ۳۱۴ حافظ",
    "verses": [
      {
        "text": "دوش بیماری چشم تو بِبُرد از دستم / لیکن از لطفِ لبت صورتِ جان می‌بستم",
        "explanation": "معنی بیت: دیشب خمارآلودگی چشم تو مرا واله و شیدا کرد ولی از لطافت و شیرینی لب نوشین تو نقش جان در نظرم مصور می شد؛ مقصود آنست که چشمت بکرشمه میکشت و لبت جان تازه می بخشید.\n\nمعنی واژگان:دوش: ديشب/ بيماري چشم: خمار آلود بودن چشم/ ببرد از دستم: هوش از سر من به در کرد/ لطف لبت: سخنان لطف آميز تو و به تعبير ديگر از بوسه ي تو/ صورت جان مي بستم: جان تازه اي مي يافتم."
      },
      {
        "text": "عشق من با خَطِ مشکین تو امروزی نیست / دیرگاه است کز این جامِ هِلالی مستم",
        "explanation": "معنی بیت: مهر من بر سبزة لب تو که مانند خطی از مشک است، از امروز آغاز نشده است، دیرزمانی است که ازین جام دایره گون باده می نوشم و مستم.\n\nمعنی واژگان:خط مشکين: موهاي نرم و لطيفي که در اطراف چهره ي معشوق پيدا مي شود./ ديرگاهي است: مدّت زيادي است."
      },
      {
        "text": "از ثباتِ خودم این نکته خوش آمد که به جور / در سرِ کویِ تو از پایِ طلب ننشَستم",
        "explanation": "معنی بیت: این لطیفه از ثبات قدم خود را خوش داشتم و پسندیدم که با همة ستمهای عشق در راه رسیدن بکوی تو دست از طلب بر نداشتم\n\nمعنی واژگان:ثبات: پايداري"
      },
      {
        "text": "عافیت چشم مدار از منِ میخانه‌نشین / که دم از خدمتِ رندان زده‌ام تا هستم",
        "explanation": "معنی بیت: صلاح و تقوی و ایمنی از بلا از من مخواه که تا باشم کمر بخدمتگزاری قلندران میگسار بسته ام و خواهم بست.\n\nمعنی واژگان:عافيت: سلامت نفس، پارسايي/ چشم مدار: انتظار نداشته باش/ دم زدن: سخن گفتن/ خدمت: چاکري، نوکري،خدمتگزاري/ رندان: کساني که ظاهري بد و باطني نيکو دارند و از لحظات عمر خود در راه رسيدن به حق استفاده مي کنند."
      },
      {
        "text": "در رَهِ عشق از آن سویِ فنا صد خطر است / تا نگویی که چو عمرم به سر آمد رَستم",
        "explanation": "معنی بیت: پس از مرگ که فنای صوری است باز روح در طریق عشق راه می سپارد و خطرها و دشواری ها همچنان در کمین خواهد بود، زنهار مگو که چون زندگانی من در این جهان پایان یافت، رستگار شده ام.\n\nمعنی واژگان:از آن سوي فنا: پس از مرحله ي فنا/ مقصود از فنا، فناي في الله است و مقصود از خطرها کنايه از بازگشت حس بشري و عادات مذمومه و سقوط عاشق از سير الي اله به چاه هواهای جسماني است/رَستم: نجات پيدا کردم"
      },
      {
        "text": "بعد از اینم چه غم از تیرِ کج اندازِ حسود / چون به محبوبِ کمان ابرویِ خود پیوستم",
        "explanation": "معنی بیت: پس از این از تیری که حسود از کمان تهمت افکنده و بآماج نخواهد رسید، مرا اندیشه ای نخواهد بود، چه بوصال یار کمان ابروی خود رسیده ام.\n\nمعنی واژگان:تير کج انداز: کسي که هرچه تير مي اندازد به هدف نمي خورد/ محبوب کمان ابرو: معشوقي که ابرويش مانند کمان است."
      },
      {
        "text": "بوسه بر دُرجِ عقیقِ تو حلال است مرا / که به افسوس و جفا مُهرِ وفا نشکستم",
        "explanation": "معنی بیت: بوسیدن حقة عقیقی دهان تو بر من رواست، چه بستم و درشتخوئی اغیار پیمان وفا را نشکستم و درج محبت من بهمان مهر و نشان است که بود، حافظ در غزل دیگر فرماید:\n\nگوهر مخزن اسرار همانست که بود\n\nحقة مهر بدان مهر و نشانست که بود\n\nمعنی واژگان: افسوس: استهزا، مسخره کردن و ناچيز گرفتن/ مهر شکستن در مفهوم تقلب کردن و بدون اجازه بر سر درج و صندوقچه اي رفتن است"
      },
      {
        "text": "صنمی لشکریَم غارتِ دل کرد و بِرَفت / آه اگر عاطِفَتِ شاه نگیرد دستم",
        "explanation": "معنی بیت: زیبائی که در دلبری چون سپاهی گستاخ و دلیر بود، دلم را بتاراج برد و رفت، دریغا اگر مهربانی پادشاه مددگار من نشود و داد مرا از وی بازنستاند.\n\nمعنی واژگان:صنمي لشکري: زيبارويي منسوب به سپاه/ غارت دل کرد: مرا عاشق کرد، دلم را برد/ عاطفت: لطف و توجّه/ دست گرفتن: به داد رسيدن، کمک کردن."
      },
      {
        "text": "رُتبَتِ دانشِ حافظ به فلک بَر شده بود / کرد غم‌خواریِ شمشادِ بلندت پَستم",
        "explanation": "معنی بیت: مقام علمی حافظ بفلک رسیده بود ولی چون بشمشاد قامت سرافراز تو مهر ورزید، غم عشق قدوی را خمیده و کوتاه کرد.\n\nمعنی واژگان:رتبت: درجه /بر شده بود: بالا رفته بود/ پست: کوتاه، خوار و زار/ شمشاد : درختی است بلند و چوب آن نهایت محکمی دارد(لغت نامة دهخدا)"
      }
    ]
  },
  {
    "title": "غزل شماره ۳۱۵ حافظ",
    "verses": [
      {
        "text": "به غیر از آن که بِشُد دین و دانش از دستم / بیا بگو که ز عشقت چه طَرْف بَربَستَم",
        "explanation": "معنی بیت: ای دوست بیا و بازگو که من در محبت تو بجز از دست دادن سرمایة دین و دانش چه سودی بردم؛ مقصود آنست که هرگز به اندیشة سودجوئی نبوده ام.\n\nمعنی واژگان:طرف بستن: سود بردن برای توضیح بیشتر نگاه کنید به غزل ۱۲ بیت (۳)/ دين و دانش و از دست دادن در اينجا به عنوان سود و صرفه تلقي شده است زيرا در مقابل آن عشق به دست آمده است، و اين طنزي است لطيف که ضرر را سود تلقي مي کند."
      },
      {
        "text": "اگر چه خَرمَنِ عمرم غمِ تو داد به باد / به خاک پایِ عزیزت که عهد نشکستم",
        "explanation": "معنی بیت: اگرچه آتش عشق تو خرمن زندگانی مرا نابود کرد، بغبار قدم گرامی تو سوگند می خورم که پیمان محبت را هم چنان  استوار داشتم.مصراع دوم از بیت معروف سعدی است که حافظ تضمین کرده است، سعدی گوید :\n\nبخاکپای عزیزت که عهد نشکستم\n\nز من بریدی و با دیگران نپیوستم"
      },
      {
        "text": "چو ذَرِّه گرچه حقیرم ببین به دولتِ عشق / که در هوایِ رُخَت چون به مِهر پیوستم",
        "explanation": "معنی بیت: اگر چه مانند ذره ای خردم، بنگر که باقبال عشق به دوستاری رویت به خورشید پیوستم و به وصل آفتاب چهرة تو رسیدم.\n\nمعنی واژگان:ذره: هر جزو غبار منتشر در هوا و جز آن/ حقير: کوچک و بي مقدار/ دولت: سعادت، خوشبختي/ هوا: آرزو با توجه به معني ديگر هوا/ مهر: خورشيد و با توجه به معني ديگر آن يعني عشق و دوستي."
      },
      {
        "text": "بیار باده که عمریست تا من از سَرِ اَمن / به کُنجِ عافیت از بهرِ عیش نَنشَستَم",
        "explanation": "معنی بیت: شراب بده که زمانی به درازی یک عمر گذشت که من بآسوده دلی بساط عشرت و شادی در گوشة سرای ایمنی نگستردم.\n\nمعنی واژگان:بيار باده: شراب بياور، مرا مست و شاد کن/ از سر امن: با اطمينان خاطر/ عافيت: سلامت جسم و جان/ کنج عافیت : گوشة سرای ایمنی"
      },
      {
        "text": "اگر ز مردمِ هشیاری ای نصیحت‌گو / سخن به خاک مَیَفکَن چرا که من مستم",
        "explanation": "معنی بیت: ای اندرزگو، اگر عاقلی گفتة خود را بیقدر مکن و آبروی سخن بر خاک مریز، چه من مستم و نصیحت نمی پذیرم.\n\nمعنی واژگان:مردم هشيار: اشخاص باهوش /نصيحت گو: پند دهنده/ سخن به خاک افکندن: سخن گفتن در جايي که انسان مي داند به سخنش گوش نمي دهند."
      },
      {
        "text": "چگونه سر ز خجالت برآورم بَرِ دوست / که خدمتی به سزا برنیامد از دستم",
        "explanation": "معنی بیت: نمی دانم از شرمندگی چه سان در پیش دوست سربلند کنم که خدمتی شایسته نکرده ام.\n\nمعنی واژگان:خجالت: شرمندگي/ سربرآوردن: سربلند کردن/ بر دوست: در مقابل معشوق/ بسزا: شايسته."
      },
      {
        "text": "بسوخت حافظ و آن یارِ دلنواز نگفت / که مَرهمی بفرستم که خاطرش خَستم",
        "explanation": "معنی بیت: حافظ در غم عشق سوخت و آن معشوق دلآرام نگفت که چون دل عاشقش را به غم عشق آزردم، مرهمي براي تسکين درد او بفرستم تا آسوده خاطر گردد.\n\nمحصول بيت ــ حافظ سوخت و با اين حال آن يار دل\u200Cنواز نگفت كه مرهمى برايش بفرستم چون كه خاطرش را من مجروح ساخته\u200Cام: چون به درد مبتلايش نموده\u200Cام لااقل درمانش هم خودم بكنم.\n\nمعنی واژگان:بسوخت حافظ: دل حافظ سوخت و زندگيش تباه شد/ دلنواز: مشفق و مهربان/ مرهم: دواي زخم/ خستم: مجروح کردم/ خاطر: دل"
      }
    ]
  },
  {
    "title": "غزل شماره ۳۱۶ حافظ",
    "verses": [
      {
        "text": "زلف بر باد مده تا ندهی بر بادم / ناز بنیاد مکن تا نکَنی بنیادم",
        "explanation": "معنی بیت: گیسو به دست باد مسپار، تا از رشگ هستی مرا بباد فنا ندهی، کرشمه و غمزه مکن تا بیخ وجودم را بر نیفکنی.\n\nمعنی واژگان:زلف بر باد دادن: پريشاني کردن گيسوان/ بر باد داد کسي: او را نابود کردن، زندگي او را تباه کردن/ ناز بنياد کردن: بناي ناز را گذاشتن، تصميم به ناز کردن گرفتن/ بنياد کندن کسي: اساس هستي او را ويران کردن"
      },
      {
        "text": "مِی مخور با همه کس تا نخورم خون جگر / سر مکش تا نکشد سر به فلک فریادم",
        "explanation": "معنی بیت: با هر کس ساغر مگیر تا خونین دل نشوم و از من اعراض مکن تا ناله ام بآسمان برنشود.\n\nمعنی واژگان:خون جگر: غم و غصه/ سرمکش: سرکشي مکن سر به فلک کشيدن/ فرياد: به آسمان رسيدن فرياد از خشم و غم"
      },
      {
        "text": "زلف را حلقه مکن تا نکنی در بندم / طُرّه را تاب مده تا ندهی بر بادم",
        "explanation": "معنی بیت: گیسو را حلقه در حلقه مکن تا زندان دل را استوارتر نسازی و بزلف چین و شکن مده و بیش ناز و کرشمه منما تا هستی مرا به باد ندهی.\n\nمعنی واژگان:حلقه کردن: پيچ و تاب دادن، مجعّد کردن/ در بند: اسير/ شعرا پيچ و تاب زلف معشوق را زنجير دل عاشق مي دانند و محل اسارت او/ طرّه: موي جلو سر که روي پيشاني ريخته مي شود و توسّعاً به زلف و گيسو هم گفته مي شود/ تاب مده: پيچ و تاب در آن ايجاد مکن."
      },
      {
        "text": "یار بیگانه مشو تا نبری از خویشم / غم اغیار مخور تا نکنی ناشادم",
        "explanation": " معنی بیت: با ناآشنایان دوستی مکن تا مرا از خود بیخود نسازی، غمخوار بیگانگان مشو و با آنان غمخواری منما تا غمگین نشوم.\n\nمعنی واژگان:يار: ياور، کمک کننده/ از خويش بردن: از خود بيخود کردن/ اغيار: بيگانگان/ غم اغيار مخور: در انديشه ي ديگران مباش /ناشاد: غمگين"
      },
      {
        "text": "رخ برافروز که فارغ کنی از برگ گلم / قد برافراز که از سرو کنی آزادم",
        "explanation": "معنی بیت: چهرة لطیف تر از گل خود را عیان کن تا از گلبرگ بی نیاز شوم و قامت بلند افراشته دار تا مرا از نظارة سرو فارغ سازی.\n\nمعنی واژگان:رخ برافروز: چهره ي خود را (با شادماني) به رنگ گُل سرخ درآور/ فارغ کني: بي نياز کني/ برگ گل: گلبرگ گُل سرخ/ قد برافراز: بر خيز، قيام کن/ آزاد کردن: بي نياز کردن"
      },
      {
        "text": "شمع هر جمع مشو ور نه بسوزی ما را / یاد هر قوم مکن تا نروی از یادم",
        "explanation": "معنی بیت: در هر محفلی چون شمع رخ برمیفروز وگرنه ما را در آتش رشک خواهی سوخت، تا در یاد منی، از دیگران یاد مکن؛ منظور آنست که هیچگاه از یاد من نمی روی، پس به دیگران مپرداز.\n\nمعنی واژگان:مشمع: باعث روشني محفل/ جمع: محفل، مجلس/ ورنه: وگرنه/ بسوزي: دل ما را مي سوزاني و ما را نابود مي کني"
      },
      {
        "text": "شهرهٔ شهر مشو تا نَنَهم سر در کوه / شور شیرین منما تا نکنی فرهادم",
        "explanation": "معنی بیت: خود را به زیبائی و دلبری مشهور شهر مکن تا من از رشک دیوانه وار سر به کوه و بیابان ننهم، شورانگیزی و آتش افروزی چون شیرین مکن تا مرا بناکامی فرهاد گرفتار نسازی.\n\nمعنی واژگان:شهره شدن: مشهور شدن/ سر در کوه نهادن: آواره ي کوه و بيابان شدن، مجنون شدن. (اشاره به عشق مجنون) / فرهاد: مقصود عاشق شيرين است که با ناکامي خود را کشت."
      },
      {
        "text": "رحم کن بر من مسکین و به فریادم رَس / تا به خاک در آصف نرسد فریادم",
        "explanation": " معنی بیت: به من درمانده و بي نوا رحم کن و به فريادم برس تا فرياد شکايت من به درگاه آصف زمان نرسد.\n\nمحصول بيت ــ به من مسكين رحم كن و به فريادم برس و مددم كن تا كه فرياد و فغانم به خاك درگاه وزير نرسد. يعنى از تو به وزير شكايت نكنم.\n\nمعنی واژگان:مسکين: بيچاره/ آصف: نام وزير حضرت سليمان که در شعر حافظ به معني وزير (اسم خاصّ به جاي عامّ) به کار مي رود، زيرا مُلک فارس را مُلک سليمان مي دانند در اینجا شاید مقصود وزیر عصر خواجه جلال الدین تورانشاه وزیر شاه شجاع باشد."
      },
      {
        "text": "حافظ از جور تو حاشا که بگرداند روی / من از آن روز که در بند توام آزادم",
        "explanation": "معنی بیت: هرگز مباد که حافظ از بیداد تو روی بگرداند و رنجه شود، من از آنگاه که در کمند عشق گرفتار آمدم از تعلقات دنیوی رها گشتم؛ مصراع دوم از مطلع غزل معروف سعدی است که حافظ در مقطع غزل خود تضمین کرده است :\n\nمن از آن روز که در بند توام آزادم\n\nپادشاهم چو بدست تو اسیر افتادم\n\nمعنی واژگان:جور: ظلم و ستم /حاشا: غيرممکن است/ روي گرداندن: منصرف شدن و آزرده شدن/ در بند: گرفتار/ مصراع دوم از سعدي است که حافظ آن را تضمين کرده است."
      }
    ]
  },
  {
    "title": "غزل شماره ۳۱۷ حافظ",
    "verses": [
      {
        "text": "فاش می‌گویم و از گفتهٔ خود دلشادم / بندهٔ عشقم و از هر دو جهان آزادم",
        "explanation": "معنی بیت: آشکارا این سخن را بر زبان میرانم و از گفتن آن خوشدلم: من چاکر آستان محبتم و از قید علائق این جهان و جهان دیگر رها گشته ام.\n\nمعنی واژگان:فاش: به گونه اي آشکار/ دلشاد: خوشحال/ بنده: غلام/ آزاد: فارغ، آسوده."
      },
      {
        "text": "طایرِ گلشنِ قُدسم چه دهم شرحِ فِراق؟ / که در این دامگَهِ حادثه چون افتادم",
        "explanation": "معنی بیت: من پرندة گلزار پاک بهشتم، ماجرای جدا افتادن خود را از عالم قدس و گرفتار آمدن در این خاکدان را که رویدادهای ناگوار هر دم در راه من دام میگسترند، چگونه باز گویم.\n\nمعنی واژگان:طاير: پرنده/ گلشن قدس: بهشت/ فراق: دوري/ دامگه حادثه: اين دنياي خاکي."
      },
      {
        "text": "من مَلَک بودم و فردوسِ بَرین جایَم بود / آدم آورد در این دیرِ خراب آبادم",
        "explanation": "معنی بیت: من فرشته بودم و جایگاهم بهشت اعلی بود، آدم پدر بشر بسبب آنکه نافرمانی کرد از فردوس برین رانده شد و مرا با خود بدین ویران سرای دنیا آورد؛ در این بیت تلمیح دارد بوسوسة شیطان که بآدم گفت می خواهی ترا به درخت جاودانگی رهبری کنم و فریفته شدن آدم و حوا و خوردن از آن درخت و نافرمانی کردن و گمراه شدن و از بهشت فرود آمدن، نگاه کنید به قرآن کریم آیات ۱۲۰تا۱۲۳ سورة طه (۲۰)\n\nمعنی واژگان:ملک: فرشته/ من در اينجا مقصود نوع انسان است که از فرشته نيز بالاتر است زيرا فرشته عشق نداند که چيست…/ فردوس برين: بهشت/ آدم: مقصود حضرت آدم ابوالبشر (ع) است/ دير: خانه /خراب آباد: لقبي است براي اين دنيا که در اينجا مقدمه ي هر آباداني خرابي است. (پارادُکس) قواعد: برین : صفت فردوس"
      },
      {
        "text": "سایهٔ طوبی و دلجوییِ حور و لبِ حوض / به هوایِ سرِ کویِ تو بِرَفت از یادم",
        "explanation": "معنی بیت: سایة طوبی درخت بهشتی و دلبری سیه چشمان مینوی و کنار حوض کوثر را به شوق کوی تو به فراموشی سپردم و جز عشق تو ای محبوب ازل و ابد از همه چیز گذشتم.\n\nمعنی واژگان:طوبي: نام درختي است بهشتي ، مونث اطیب ؛ در اینجا به ضرورت حفظ وزن شعر الف مقصوره بصورت یاء ساکن در می آید و حرف باء مکسور خوانده می شود و طوبی بر وزن خوبی به تلفظ در می آید/ دلجويي: نوازش/ حور: جمع حَورا به معني زن سياه چشم زيباست که در اينجا مي توان آن را به سياق عربي جمع به حساب آورد، زيرا در فارسي آن را مفرد به حساب مي آورند و به صورتهاي حوري و حوران و حوريان استعمال مي کنند/حوض: جائی که برای آب در زمین ساخته شود، در اینجا بصورت معرفه مقصود حوض کوثر است که از آن جمیع چشمه های بهشت جاری می گردد /هوا: عشق/ راندن آدم از بهشت به خاطر مشغول بودن او به نعيم بهشتي بود و همين رانده شدن او را به خود آورد که بايد به معشوق بينديشد."
      },
      {
        "text": "نیست بر لوحِ دلم جز الفِ قامتِ دوست / چه کُنَم؟ حرفِ دِگَر یاد نداد استادم",
        "explanation": "معنی بیت: بر صفحة دلم غیر از الف قد دوست نقشی نباشد، چه توان کرد که استاد ازل حرفی جز الفبای عشق به من نیاموخته است؛ مرحوم محمد علی بامداد در صفحة ۵۸ حافظ شناسی آورده اند: از آستانة حضرت احدیت در عبارات کنائی حضرات به الف تعبیر می شود که نشانة نداشتن اضافات و بساطت مطلقه و مبدأ وجود سایر حروف است که از آنها بالاخره کلمات مرکب شده اند.\n\nمعنی واژگان:لوح: صفحه اي فلزي که در قديم در مکتبها از آن براي تعليم نوشتن استفاده مي کرده اند/ لوح دل :صفحة خاطر"
      },
      {
        "text": "کوکبِ بختِ مرا هیچ مُنَجِّم نَشِناخت / یا رب از مادرِ گیتی به چه طالع زادم؟",
        "explanation": "معنی بیت: هیچ ستاره شناسی اختر طالع مرا رصد نکرد و از آن آگاهی نتوانست داد، پروردگارا، نمی دانم از مادر دهر به کدام طالع من پا به جهان نهادم.\n\nمعنی واژگان:کوکب: ستاره/ منجّم: ستاره شناس/ طالع: برآینده و طلوع کننده، طالع در علم احکام نجوم برجی است که هنگام زادن طفل از مشرق برآینده باشد، در لغت نامة دهخدا آمده است:  جزوي از منطقه البروج که در وقت مفروض در افق شرعي مي باشد، اگر در آن وقت زمان ولادت شخصي باشد، آن را طالع مولود يا طالع آن شخص مي گويند و اثر هر طالع در نحوست و سعادت علیحده است/ زادن: زائيده شدن."
      },
      {
        "text": "تا شدم حلقه به گوشِ درِ میخانهٔ عشق / هر دَم آید غمی از نو به مبارکبادم",
        "explanation": "معنی بیت: از آن زمان که بندة درگاه میکدة محبت و عرفان شدم، هر نفس محنتی تازه و بلائی نو به من شادباش می گوید که گفته اند البلاءُ لِلولاءِ (دوستی و محبت را بلا و محنت است) مقصود آنست که عاشقان حق هر دم ببلائی گرفتارند.\n\nمعنی واژگان: هردم: هر لحظه/مبارکباد: تهنيت گفتن"
      },
      {
        "text": "می‌خورد خونِ دلم مردمک دیده، سزاست / که چرا دل به جگرگوشهٔ مردم دادم",
        "explanation": "معنی بیت: مردم چشم من خون جگر می خورد و رنج و محنت گران می برد و بدین مصیبت سزاوار است، چرا که دل به مهر فرزند دلبند کسان سپرد و خود را در بلای عشق افکند.\n\nمعنی واژگان:خون دل: مقصود اشک خونين است، (چون در زمان قديم فکر مي کردند که سرچشمه ي اشک دل است و اين خون دل است که به صورت اشک از چشم بيرون مي آيد.)/ جگرگوشه: فرزند عزيز/ دل دادن: عاشق شدن/ سزاست : سزاوار است"
      },
      {
        "text": "پاک کن چهرهٔ حافظ به سرِ زلف ز اشک / ور نه این سیلِ دَمادَم بِبَرَد بنیادم",
        "explanation": "معنی بیت: سرشک از رخ حافظ با سر گیسوی خود بزدای وگرنه این سیل پیاپی اساس هستی مرا ویران کند و بآب دهد؛ سعدی گوید :\n\nاشک حسرت بسر انگشت فرو می گیرم\n\nکه گرش راه دهم قافله در گل برود\n\nمعنی واژگان:سر زلف: در تعبيري ديگر به مفهوم با «ناز و کرشمه» است/ دمادم: بي وقفه."
      }
    ]
  },
  {
    "title": "غزل شماره ۳۱۸ حافظ",
    "verses": [
      {
        "text": "مرا می‌بینی و هر دَم زیادَت می‌کنی دَردَم / تو را می‌بینم و میلم زیادَت می‌شود هر دَم",
        "explanation": "معنی بیت: مرا مي بيني و هر لحظه درد عشق مرا افزون مي کني و تو را مي بينم و پيوسته اشتياقم نسبت به ديدارت بيشتر مي گردد.\n\nمحصول بيت ــ مرا مى\u200Cبينى، همين كه به من نظر مى\u200Cاندازى فى الحال دردم را زياد مى\u200Cكنى. و من هم وقتى تو را مى\u200Cبينم ميلم به تو هر دم زيادتر مى\u200Cشود. يا خودت را مى\u200Cبينم مثل اين كه ميلى كه به من داشتى هر دم از يادت مى\u200Cرود و از خاطرت محو مى\u200Cشود.\n\nمعنی واژگان:زيادت: بيشتر /هردم: هر لحظه /ميل: اشتياق"
      },
      {
        "text": "به سامانم نمی‌پرسی، نمی‌دانم چه سر داری / به درمانم نمی‌کوشی، نمی‌دانی مگر دردم؟",
        "explanation": "معنی بیت: از سر و سامان و وضع و حالم به مهر پرسشی نمی کنی، من از اندیشه ای که در سر داری آگاه نیستم، در علاج من جهدی نمی کنی، آیا درد مرا نمی شناسی و یقین است که نیک می دانی.\n\nمعنی واژگان:به سامان: آنطور که بايد و شايد در نسخة بدل ز سامانم آمده که بر متن ترجیح دارد، نگاه کنید به صفحة ۴۷۰ جامع نسخ دیوان حافظ تألیف مسعود فرزاد/ چه سر داري: چه قصدي داري، چه فکري مي کني. درمان: مداوا"
      },
      {
        "text": "نه راه است این که بُگذاری مرا بر خاک و بُگریزی / گُذاری آر و بازم پرس تا خاکِ رَهَت گردم",
        "explanation": "معنی بیت: درست نیست که مرا خوار و زار رها کنی و روی برتابی، بر من گذری کن و تفقدی بنما تا خاکسار و فدای تو شوم.\n\nمعنی واژگان:نه راهست اين: اين طريقه ي درستي نيست/ گذري آر: بر من عبور کن/ بازم پرس: دوباره از حال من بپرس/ خاک رهت گردم: فداي تو شوم و مانند خاکي شوم که تو از روي آن عبور مي کني"
      },
      {
        "text": "ندارم دستت از دامن، به جز در خاک و آن دَم هَم / که بر خاکم روان گَردی بگیرد دامنت گَردم",
        "explanation": "معنی بیت: دست از دامنت کوتاه نکنم، جز آنکه بمیرم و در آن نفس هم که بر گورم قدم نهی، غبار پیکرم چنگ در دامان تو زند.\n\nمعنی واژگان:ندارم دستت از دامن: دست از دامنت برنمي دارم، ترا رها نمي کنم/ خاک: مقصود قبر است/ آن دم: در آن لحظه/ گردم: مقصود گرد و خاک وجود يا گرد قبر است."
      },
      {
        "text": "فرو رفت از غمِ عشقت دَمَم دَم می‌دهی تا کی؟ / دَمار از من برآوردی نمی‌گویی برآوردم",
        "explanation": "معنی بیت: از اندوه عشق تو نفسم بند آمد و برنیامد، تا چند مرا فریب می دهی، هلاکم کردی و نمی پذیری که دمار از روزگار من برآوردی.\n\nمعنی واژگان:فرو رفتن دم: گرفتن نفس، نزديک به مرگ شدن/ دم دادن: فريب دادن/ دمار برآوردن: تا سر حدّ مرگ شکنجه و عذاب دادن/ برآوردم به تعبير ديگري به معني «بر سر جنگ هستم» آمده است."
      },
      {
        "text": "شبی دل را به تاریکی ز زلفت باز می‌جُستم / رُخَت می‌دیدم و جامی هلالی باز می‌خوردم",
        "explanation": "معنی بیت: یک شب به جستجوی دل خود در ظلمت گیسویت پرداختم، چشم بر رخسارت دوخته بودم و از ساغری هلال وار باده می نوشیدم.\n\nمعنی واژگان:باز جستن: جستجو کردن، به دنبال چيزي گشتن/ جام هلالي: مقصود خط چهره ي يار است يعني موهاي نرم و لطيفي که اطراف چهره ي معشوق سر بر زده است. قواعد: جامی هلالی : موصوف و صفت نسبی"
      },
      {
        "text": "کشیدم در بَرَت ناگاه و شد در تابْ گیسویت / نهادم بر لبت لب را و جان و دل فِدا کردم",
        "explanation": "معنی بیت: ناگهان تو را در آغوش کشيدم و زلفت به حرکت درآمد و پر پيچ و تاب شد و لب بر لبت نهادم و جان و دل را فدايت کردم.\n\nمحصول بيت ــ از اين كه تو را ناگاه در بر كشيدم گيسويت پرپيچ و تاب شد. لب بر لبت نهادم و جان و دل فدايت كردم. مراد به\u200Cواسطه اين كه به سينه\u200Cام كشيدمت گيسويت مشوش گشت. و از اين كه لبم را بر لبت نهادم جان و دلم را فدايت كردم.\n\nمعنی واژگان:در بر کشيدن: در آغوش کشيدن/ در تاب شدن: به پيچ و تاب افتادن"
      },
      {
        "text": "تو خوش می‌باش با حافظ، برو گو خصم جان می‌ده / چو گرمی از تو می‌بینم، چه باک از خصمِ دَم سَردم",
        "explanation": "معنی بیت: تو با حافظ مهربانی کن و برقیب بگو برو و از رشگ جان بسپار. چون محبت و گرم خوئی ترا می یابم، پروائی از سخن سرد خصم نخواهم داشت چه گفتار او گیرا و اثر بخش نیست.\n\nمعنی واژگان:خصم: در اينجا به معني رقيب است/گوجان ميده: بايد برود بميرد/ گرمي: توجّه و عنايت/ دم سرد: سرد سخن، کسي که سخنش در ديگران تأثيري ندارد."
      }
    ]
  },
  {
    "title": "غزل شماره ۳۱۹ حافظ",
    "verses": [
      {
        "text": "سال‌ها پیرُویِ مذهبِ رندان کردم / تا به فتویّ خِرَد حرص به زندان کردم",
        "explanation": "معنی بیت: سالیانی دراز است که آئین وارستگان از قید علائق را پذیرفته و بدان شیوه رفتار کرده ام و بحکم پیروی از این مذهب برأی داور خرد دیو آز و طمع را ببند کشیده ام.\n\nمعنی واژگان:پيروي: تقليد/ مذهب: روش/ رندان: کساني که ظاهري بد و باطني نيکو دارند و از لحظات عمر خود براي رسيدن به حق استفاده مي کنند/ فتوي: تجويز شرعي، حکم شرعي در اینجا چون ضرورت قافیه نیست بهتر است بفتوای خرد نوشت و خواند و ممال کردن الف مقصوره و تشدید آن لزومی ندارد/ خرد: عقل/ حرص: آز، طمع."
      },
      {
        "text": "من به سرمنزلِ عَنْقا نه به خود بُردم راه / قطعِ این مرحله با مرغِ سلیمان کردم",
        "explanation": " معنی بیت: من به آستان سیمرغ حقیقت بیاری خود راه نجستم، این راه دراز را بمدد هدهد پیک راهنمای سلیمان یعنی پیر دلیل پیمودم، در ضمن تلمیحی دارد بسر گذشت سلیمان و خبر آوردن هدهد به آن حضرت بلقیس ملکه سبا، نگاه کنید به قرآن مجید آیات ۱۹ به بعد سورة نمل(۲۷).\n\nمعنی واژگان:سر منزل عنقا: عنقا به معني سيمرغ است و مقصود معشوق ازلي است و سر منزل عنقا مقصود حضرت دوست و بارگاه معشوق ازلي يعني خداي بزرگ است/ بخود: شخصاً، به تنهايي/ راه بردن: راه يافتن/ قطع کردن: طي کردن/ مرحله: فاصله ي ميان دو منزل/ مرغ سليمان: هدهد، مقصود پير و مرشد آگاه است."
      },
      {
        "text": "سایه‌ای بر دلِ ریشم فِکَن ای گنجِ روان / که من این خانه به سودایِ تو ویران کردم",
        "explanation": "معنی بیت: ای گنج جان و روان ای محبوب ازلی سایة لطفی بر دل مجروح من بگستر که من این سرا را بعشق تو ویران کردم تا در آن جای گزینی که خود فرمودی اَنا عندُ المنکسرةِ قلوبهم (من در نزد شکسته دلانم)\n\nمعنی واژگان:ريش: مجروح /گنج روان: در مفاهيم گنج قارون و ثروت رايج و معشوقي که مانند گنج است و صفت رونده را با خود دارد و گنجي از روان و جان لطيف است و به طور کلّي در مفهوم معشوق ارجمند است/ سايه افکندن: توجّه کردن/ اين خانه: مقصود دل است/ سودا: عشق/ معمولاً اگر در خانه اي احتمال بودن گنج رود آن خانه را ويران مي کنند تا گنج را پيدا کنند بعد با همان گنج دوباره آن خانه را آباد مي کنند."
      },
      {
        "text": "توبه کردم که نبوسم لبِ ساقی و کنون / می‌گَزَم لب که چرا گوش به نادان کردم",
        "explanation": "معنی بیت: توبه کردم که ديگر لب ساقي زيبا را نبوسم و اکنون پشيمانم که چرا به سخن افراد نادان گوش دادم.\n\nمحصول بيت ــ گوش به حرف واعظ كردم و توبه نمودم كه ديگر لب ساقى را نبوسم. در حالى كه اكنون لب مى\u200Cگزم كه چرا گوش به حرف نادان كردم :\n\nاكنون پشيمانم كه چرا شيفته سخن واعظ نادان شدم و توبه نمودم.\n\nلب گزيدن در اثر ندامت و حيرت انجام مى\u200Cشود.\n\nمعنی واژگان:لب گزيدن: اظهار تأسف کردن، اظهار پشيماني کردن/ گوش کردن: (به حرف کسي) گوش دادن و به گفته ي او عمل کردن."
      },
      {
        "text": "در خِلاف‌آمدِ عادت بطلب کام! که من / کسب جمعیت از آن زلفِ پریشان کردم",
        "explanation": "معنی بیت: مراد خاطر خود در ناسازگاری و ناموافق پیش آمدن امور عادی بجوی، چه من آسودگی دل و خاطر مجموع را از پریشانی گیسوی یار یافتم؛ همانگونه که آدمی با زهد ورزیدن و شکیبائی که برخلاف مشتهیات نفس است بهشتی تواند شد، نیز نگاه کنید به صفحة ۵۰۳ گلستان بکوشش نگارنده.\n\nمعنی واژگان:خلاف آمد عادت: آنچه خلاف عادت و عادت شکن است/کام: آرزو، آنچه موردنظر است/ جمعيت: مقصود جمعيت خاطر است که ضدّ پريشاني است."
      },
      {
        "text": "نقش مستوری و مستی نه به دستِ من و توست / آن چه سلطانِ ازل گفت بکن، آن کردم",
        "explanation": "معنی بیت: اختیار زهد و تقوی یا میگساری و رندی بمن و تو داده نشده است، هر چه کارفرمای جهان هستی مقدر فرمود همان بر دست من رفت.\n\nمعنی واژگان:نقش: حالت/ مستوري: پاکدامني/ مستي: سُکر، ضدّ پاکدامني/ دست: اختيار/ سلطان ازل: خداي بزرگ."
      },
      {
        "text": "دارم از لطفِ ازل جنَّتِ فردوس طمع / گرچه دربانی میخانه فراوان کردم",
        "explanation": "معنی بیت: از مهر و عنایت بی پایان الهی امید رسیدن بفردوس برین دارم، اگرچه سالها خدمتگزار میکدة رندان قلندر بوده ام.\n\nمعنی واژگان:طمع داشتن: انتظار داشتن/ لطف ازل: مهرباني معشوق ازلي/ جنّت فردوس: باغ بهشت/ درباني ميخانه: نگهباني ميکده/ درباني ميخانه نشانه ي کامل بي ريايي است که صاحب اين شغل اگرچه آن را به ظاهر گناه مي داند امّا انتظار باغ بهشت دارد."
      },
      {
        "text": "این که پیرانه‌سَرَم صحبتِ یوسف بنواخت / اجر صبریست که در کلبهٔ احزان کردم",
        "explanation": "معنی بیت: پاداش شکیبائی من در خانة تنگ غمهای فراق آن شد که هنگام پیری در مصاحبت یوسف یار عزیز و محبوب خود باشم و از او نوازش ببینم،نیز نگاه کنید بغزل ۲۵۵ بیت (۱).\n\nمعنی واژگان:پيرانه سر: در وقت پيري، در سر پيري/ صحبت: همنشيني، مصاحبت/ يوسف: نشانه (سمبل) زيبايي و جواني مقصود معشوق زيبا و جوان است/ بنواخت: نوازش کرد/ کلبه ي احزان: خانه ي اندوهها، گويند که حضرت يعقوب (ع) در روزگار فراق يوسف در خانه اي مي رفت و در آنجا اشک مي ريخت و زاري مي کرد که آنجا را کلبه ي احزان مي گفتند"
      },
      {
        "text": "صبح‌خیزی و سلامت طلبی چون حافظ / هر چه کردم همه از دولتِ قرآن کردم",
        "explanation": "معنی بیت: سحر خیزی و کامروائی و با خلق خدا در صلح و صفا بودن و هر چه از این دست مانند حافظ بر دست من رفت، یکباره از برکت و سعادت قرآن کلام ایزدی بود؛ چنانکه در این بیت دیده می شود گاه شاعر تخلص خود را بعنوان شخصیت ثانوی فرض می کند.\n\nمعنی واژگان:صبح خيزي: سحر خيز بودن/ سلامت طبي: عافيت خواهي/ دولت قرآن: بهره مندي از قرآن"
      },
      {
        "text": "گر به دیوانِ غزل صدرنشینم چه عجب؟ / سال‌ها بندگیِ صاحبِ دیوان کردم",
        "explanation": "معنی بیت: اگر در محفل غزلسرائی در پیشگاه جای دارم شگفت نیست، چه سالیان بسیار به چاکری و خدمت صاحب دیوان یا وزیر بزرگ عصر پرداخته ام.\n\nمعنی واژگان:ديوان: دفتر (به دو معني، دفتري که در آن شعر شاعر نوشته مي شود و محلي که جمعي به شغل ديواني در آن مشغولند)/ صدرنشين: بالانشين، کسي که مقامش بلند است و بالاي مجلس مي نشيند/ بندگي: چاکري، خدمت/ صاحب ديوان: وزير، مأمور وصول ماليات کشور، رئيس دفتر شاه"
      }
    ]
  },
  {
    "title": "غزل شماره ۳۲۰ حافظ",
    "verses": [
      {
        "text": "دیشب به سیلِ اشک رَهِ خواب می‌زدم / نقشی به یادِ خَطِّ تو بر آب می‌زدم",
        "explanation": "معنی بیت: شب دوشین از سیل سرشک خوابم نمی برد و بیاد سبزة عذار تو نقشی بر آب می بستم که نمی گرفت و کاری بیحاصل بود.\n\nمعنی واژگان: ره خواب زدن: خواب را از ديدگان دور کردن/ خطّ: مقصود خطّ عذار معشوق است که باعث زيبايي چهره ي اوست/ نقش بر آب زدن: يکي به معني ديدن چهره ي معشوق در اشک است و ديگري به معني کار بيهوده کردن"
      },
      {
        "text": "ابرویِ یار در نظر و خرقه سوخته / جامی به یادِ گوشهٔ محراب می‌زدم",
        "explanation": "معنی بیت: در آن حال که ابروی دوست در برابر چشم من نمایان بود و خرقة تن را از شدت وجد سوخته و ترک خودی و هستی کرده بودم، ساغری بیاد گوشة محراب ابروی یار می نوشیدم( ممکن است این معنی نیز مراد باشد جامی بیاد ایام زهد و گوشه نشینی در محراب عبادت می نوشیدم)\n\nمعنی واژگان: سوختن خرقه: اشاره است به اين که ترک زهد ريايي کرده بودم و از ديدگاه ديگري سوختن خرقه نشانه ي شادي است، (ماجري کم کن و بازآ که مرا مردم چشم – خرقه از سر بدر آورد و به شکرانه بسوخت) /ياد گوشه ي محراب: به ياد روزگار اعتکاف و پرهيزگاري ريايي، ضمناً گوشه ي محراب اشاره به همان ابروي يار است که به ياد آن شاعر جام شرابي مي نوشد و نشانه ي شادي اوست با در نظر گرفتن گوشه ي ابروي يار"
      },
      {
        "text": "هر مرغِ فکر کز سرِ شاخِ سخن بِجَست / بازش ز طُرِّهٔ تو به مِضراب می‌زدم",
        "explanation": "معنی بیت: هر طایر اندیشه که از شاخسار کلام بر می پرید و به قالب لفظ در نمی آمد، آن را با دام زلف تو می گرفتم و برشتة سخن می کشیدم.\n\nمعنی واژگان: هر مرغ فکر کز سر شاخ سخن بجست: هر مضمون تازه اي که مي خواست از دايره ي فکري من خارج شود/ مرغ فکر : طایر اندیشه/ شاخ سخن : شاخة درخت سخن/ طرّه: موهاي زلف که بر روي پيشاني ريخته است و در اينجا ذکر جزء و اراده ي کل است يعني زلف يار/ مضراب: نوعي دام است براي گرفتن مرغ و ماهي/ بازش: دوباره آن را/ بازش ز طرّه ي تو به مضراب مي زدم: دوباره آن را با دام سر زلف تو به دام مي انداختم، يعني با تصور زلف تو آن مضمون نو را به قالب شعر در مي آورم/مضراب : دام"
      },
      {
        "text": "رویِ نگار در نظرم جلوه می‌نمود / وز دور بوسه بر رخِ مهتاب می‌زدم",
        "explanation": "معنی بیت: چهرة زیبای یار در آینه دیده ام پیدا بود و از دوردست بر رخسار ماه که همانند چهرة معشوق در چشم من می نمود، بوسه ای نثار می کردم.\n\nمعنی واژگان:نگار: معشوق زيبارو/ جلوه مي نمود: جلوه گر مي شد، نمودار مي شد/ مهتاب: در اينجا مقصود خود ماه است و معمولاً کسي اگر بخواهد بر چهره ي ماه بوسه زند بايد از دور چنين کاري را انجام دهد/ ضمناً در عقايد قدما هم چنين بوده است که ديوانه و مجنون در مهتاب ديوانه تر و مجنون تر مي شوند."
      },
      {
        "text": "چشمم به رویِ ساقی و گوشم به قولِ چنگ / فالی به چشم و گوش در این باب می‌زدم",
        "explanation": "معنی بیت: دیده بر چهرة ساقی دوخته و گوش به ترانة چنگ سپرده بودم و باچشم و گوش خود دربارة رسیدن بوصال یار تفألی می زدم و این حال را به شگون می گرفتم.\n\nمعنی واژگان:چهره ي ساقي زيبا و نغمه ي چنگ نشانه ي شادي بود و من خود را با اين دو دلخوشي مي دادم که روزي به وصال يار زيباي خود برسم و نغمه ي شادي سر مي دهم/ فال زدن: پيش بيني آينده را کردن/ در اين باب: يعني در باب عشق و شيفتگي/ قول: ترانه و آواز."
      },
      {
        "text": "نقشِ خیالِ رویِ تو تا وقتِ صبحدم / بر کارگاهِ دیدهٔ بی‌خواب می‌زدم",
        "explanation": "معنی بیت: صورت خیالی چهرة ترا تا برآمدن صبح در نگارخانة چشم بیدار خود مصوّر می نمودم و می نگاشتم.\n\nمعنی واژگان:نقش: تصوير/ خيال روي تو: چهره ي خيالي تو/ کارگاه دیده : نگارخانة دیده"
      },
      {
        "text": "ساقی به صوتِ این غزلم کاسه می‌گرفت / می‌گفتم این سرود و مِیِ ناب می‌زدم",
        "explanation": "معنی بیت: ساقی مجلس بر آوای این چامه پیاله شراب بر کف میگرفت و در مجلس جام را بگردش می آورد، من نیز این ترانه را می خواندم و بادة صافی از دست ساقی می نوشیدم.\n\nمعنی واژگان:به صوت اين غزل: به خاطر شنيدن اين غزل/ کاسه گرفتن: پُر کردن جام مي، احترام گذاشتن/ سرود: ترانه/ مي ناب: شراب خالص/ مي زدم: مي نوشيدم"
      },
      {
        "text": "خوش بود وقتِ حافظ و فالِ مراد و کام / بر نامِ عمر و دولتِ احباب می‌زدم",
        "explanation": "معنی بیت: روزگار حافظ به خوشی میگذشت و بنام زندگانی دوستان و باقبال نیکشان فالی که متضمن مراد و رسیدن آنان بکام دل باشد میگرفتم.\n\nمعنی واژگان: خوش وقت: داراي صفات وقت و حال/ فال زدن: اميدوار شدن به آينده ي نيک/ مراد و کام: مقصود و آرزو/ دولت: خوشبختي/ احباب: دوستان و ياران."
      }
    ]
  },
  {
    "title": "غزل شماره ۳۲۱ حافظ",
    "verses": [
      {
        "text": "هر چند پیر و خسته‌دل و ناتوان شدم / هر گَه که یادِ رویِ تو کردم جوان شدم",
        "explanation": "معنی بیت: هر چند پير و آزرده دل و ناتوانم، ولي هرگاه که به ياد چهره ي تو مي افتم، جوان مي شوم.\n\nمحصول بيت ــ هر چند كه پيرو خسته دل و ناتوان شده\u200Cام. اما هر وقت كه روى تو را به خاطر آوردم جوان شدم. حاصل بيان ميزان محبت من نسبت به تو به درجه\u200Cاى است كه هر بار ياد روى تو كردم عشقت جوانم كرد.\n\nمعنی واژگان:خسته دل: آزرده دل/ ناتوان: ضعيف/ هرگه: هر زمان."
      },
      {
        "text": "شکرِ خدا که هر چه طلب کردم از خدا / بر مُنتهایِ همَّتِ خود کامران شدم",
        "explanation": "معنی بیت: خدا را سپاس که هرچه از خدا خواستم، با تمام همّت خود به آرزوهايم رسيدم و کامياب شدم.\n\nمحصول بيت ــ خدا را شكر هر چه از خداوند خواستم با نهايت همتم كامروا گشتم: تا آن\u200Cجا كه همتم يارى كرد به مقصود خويش ظفر يافتم. الحاصل هر چه از خدا آرزو كردم به مقتضاى همتم داد.\n\nمعنی واژگان:شکر: سپاس / منتهي: آخرين حدّ/ همّت: خواست و اراده/ بر منتهای همت : بنهایت مقصود و کمال مطلوب/ کامران: موفّق"
      },
      {
        "text": "ای گُلبُن جوان بَرِ دولت بخور که من / در سایهٔ تو بلبلِ باغِ جهان شدم",
        "explanation": "معنی بیت: ای نهال گل نوسال میوة نیکبختی و اقبال بچین و بکام دل تمتع و بهره از آن ببر که من در پرتو عنایت و سایة توجه تو هزار آوای خوش نوای بوستان گیتی شدم.\n\nمعنی واژگان:گلبن جوان: درخت گل نو رسيده/ بر دولت: ميوه ي خوشبختي/سايه: در مورد درخت گل همين سايه ي معمولي است امّا معني دوم آن حمايت و پناه است قواعد:باغ جهان: اضافه تشبيهي است يعني جهان به باغ تشبيه شده است"
      },
      {
        "text": "اول ز تحت و فوقِ وجودم خبر نبود / در مکتبِ غمِ تو چُنین نکته‌دان شدم",
        "explanation": "معنی بیت: در آغاز من باصطلاح عارفان از تحت وجود یعنی قوس نزولی هستی که موالید ثلاث(جماد و نبات و حیوان) باشد آگاهی نداشتم و از قوس صعودی وجود که مقام والای انسانیت است نیز بیخبر بودم ولی از فیض بخشی مکتب عشق تو بدینگونه نکته سنج و دانا شدم.\n\nمعنی واژگان:تحت وفوق: زير و زبر/ وجود: هستي/ مکتب: مدرسه/ غم: مقصود عشق است/ نکته دان: صاحب تميز، بافهم و بادرک."
      },
      {
        "text": "قسمت حوالتم به خرابات می‌کند / هرچند کـ‌این‌چُنین شدم و آن‌چُنان شدم",
        "explanation": "معنی بیت: تقدیر ازلی مرا بمیکدة رندان قلندر روانه میسازد و بدانجا می سپارد، اگرچه روزگاری عابد و زمانی زاهد بودم.\n\nمعنی واژگان:قسمت: سرنوشت/ حوالت کردن: سپردن، کشاندن/ خرابات: ميخانه/ اين چنين: اشاره است به بيت چهارم يعني نکته دان شدن/ آنچنان: اشاره است به بيت سوم يعني بلبل باغ جهان شدن."
      },
      {
        "text": "آن روز بر دلم درِ معنی گشوده شد / کز ساکنانِ درگهِ پیرِ مغان شدم",
        "explanation": "معنی بیت: روزی که مقیم آستان پیر عارفان شدم و بادة معرفت نوشیدم، بر روی دلم باب حقیقت باز شد.\n\nمعنی واژگان:در معني گشوده شد: به حقيقت رسيدم و درهاي حقايق بر روي من باز شد/ درگه پير مغان: ميخانه/ پير مغان: مرشد عشق و مستي"
      },
      {
        "text": "در شاهراهِ دولتِ سرمد به تختِ بخت / با جامِ مِی به کامِ دلِ دوستان شدم",
        "explanation": "معنی بیت: و در راه گشاده نیکبختی جاودان بر او رنگ اقبال ساغر بکف دوستکام و کامروا گشتم.\n\nمعنی واژگان:دولت: خوشبختي/ سرمد: ابدي، جاوداني/ تخت بخت: خوشبختي به مملکتي تشبيه شده است که شاعر بر تخت پادشاهي آن مملکت تکيه زده است/ کام دل دوستان: آنگونه که دوستان آرزو مي کنند."
      },
      {
        "text": "از آن زمان که فتنهٔ چشمت به من رسید / ایمن ز شرِّ فتنهٔ آخرزمان شدم",
        "explanation": "معنی بیت: از آنگاه که بلای چشم تو مرا فرا گرفت، از آسیب فتنة آخر زمان در امان ماندم، مقصود آنکه در برابر غم عشق تو محنتهای روزگار در نظرم ناچیز است. سعدی گوید :\n\nغم عشق آمد و غمهای دگر پاک ببرد\n\nسوزنی باید کز پای برآرد خاری\n\nمعنی واژگان:فتنه: آشوبگري، فريب، جاذبه ي دلفريب/ ايمن شدن: مصون و محفوظ شدن، در امان شدن، امان يافتن/ شرّ: بدي/ فتنه ي آخر زمان: آشوب دنيايي پر از بديها که نزديک به قيامت پديد مي آيد (هرکس دوران خود را آخرالزّمان مي داند که پُر از فتنه و آشوب است)"
      },
      {
        "text": "من پیرِ سال و ماه نیَم، یار بی‌وفاست / بر من چو عمر می‌گذرد پیر از آن شدم",
        "explanation": "معنی بیت: من نه از گذشت روزگار بلکه از بی مهری و پیمان شکنی یار فرسوده و پیر شدم، چه وی هم مانند روز عمر یک لحظه نزد من نمی پاید و شتابان میگذرد.\n\nمعنی واژگان:  بيوفايي يار هم از اين جهت است که از کنار عاشق عبور مي کند اما به او اعتنايي نمي کند."
      },
      {
        "text": "دوشم نوید داد عنایت که حافظا / بازآ که من به عفوِ گناهت ضمان شدم",
        "explanation": "معنی بیت: شب دوشین یار بمن مژدة لطف و امید مرحمتی داد که ای حافظ، بازگرد و نومید مباش که من در پیشگاه حق برای بخشایش گناهانت ضامن شده ام.\n\nمعنی واژگان:دوش: مقصود شب پيش از روز خلقت است/ نويد داد: مژده داد/ عنايت: لطف و توجه خداوندي/ عفو: بخشايش /ضمان: ضامن، شفيع، عهده دار."
      }
    ]
  },
  {
    "title": "غزل شماره ۳۲۲ حافظ",
    "verses": [
      {
        "text": "خیالِ نقشِ تو در کارگاهِ دیده کشیدم / به صورتِ تو نگاری ندیدم و نشنیدم",
        "explanation": "معنی بیت: صورت خیالی شمایل ترا در نگارخانة چشم تصویر کردم و مانند نقش چهرة تو زیبایی ندیدم و نه باین صفت از کسی شنیدم.\n\nمعنی واژگان:خيال: تصوير، تصوير خيالي/ نقش: شکل و شمايل، چهره و قد، صورت، چهره/ کارگاه: نگارستان، بوم نقاشي که بر آن تصوير رسم مي کنند/ صورت: شکل/ نگار: معشوق زيبارو."
      },
      {
        "text": "اگرچه در طلبت هم عِنانِ باد شِمالم / به گَردِ سروِ خرامانِ قامتت نرسیدم",
        "explanation": "معنی بیت: اگرچه در جستجوی تو به همراه باد سبک پوی روانم، با اینهمه گرد سرو قد خوشخرام ترا نیز درنیافتم و بدان دستم نرسید.\n\nمعنی واژگان:همعنان: کسي که پهلو به پهلوي سواري اسب مي تازد/ باد شمال: باد صبا بادي که از شمال مي وزد (هم خنک است و هم پيام آور و پيامبر عاشقان است.) / به گرد کسي نرسيدن: کنايه از تعجيل شخص موردنظر است."
      },
      {
        "text": "امید در شبِ زلفت به روزِ عمر نبستم / طمع به دورِ دهانت ز کامِ دل بِبُریدم",
        "explanation": "معنی بیت: در ظلمت گیسوی تو با وجود غم عشق دل از روز روشن زندگانی برداشتم و از حیات گرانمایه نومید شدم و در روزگار فرمانروایی دهان تو رشتة امیدم از رسیدن بمراد دل گسست.\n\nمعنی واژگان:اميد بستن: اميدوار شدن/ طمع بريدن: قطع اميد کردن/دور دهان: اطراف دهان يعني لبان زيبا، دوران زيبايي دهان معشوق، اشاره است به زماني که موهاي نرم و لطيفي بر بالاي لب معشوق ظاهر مي شود/ کام دل: آرزوي دل"
      },
      {
        "text": "به شوق چشمهٔ نوشت چه قطره‌ها که فشاندم / ز لَعلِ باده‌فروشت چه عشوه‌ها که خریدم",
        "explanation": "معنی بیت: در آرزوی چشمة نوشین دهان تو اشکها ریختم و از لعل لب میگسار میفروش تو فریبهای بسیار خوردم.\n\nمعنی واژگان:شوق: اشتياق، آرزومندي/چشمه ي نوش: دهان شيرين (شيرين به جهت سخنان شيرين يا بوسه ي شيرين) نوش به معني شيريني و در اينجا مفهوم اصلي سرچشمه ي شيريني هاست/ چه قطره ها که فشاندم: چه اندازه اشک ريختم/ لعل باده فروش: استعاره است از لبان مست کننده/ عشوه: فريب/ چه عشوه ها که خريدم: چه اندازه فريب خوردم يعني قول دادي و به قولت وفا نکردي"
      },
      {
        "text": "ز غمزه بر دلِ ریشم چه تیرها که گشادی / ز غصه بر سرِ کویت چه بارها که کشیدم",
        "explanation": "معنی بیت: بسا تیرهای ناز و کرشمه که بر دل مجروح من افکندی و بسی بار غم که در کوی تو بدوش دل کشیدم.\n\nمعنی واژگان:غمزه: ناز و کرشمه و به گوشه ي چشم اشاره کردن/ دل ريش: قلب مجروح/ تير گشادن: تير انداختن/ بر سر کويت: در گذرگاه تو/ چه بارها که کشيدم: چه سختي هايي را تحمل کردم"
      },
      {
        "text": "ز کویِ یار بیار ای نسیمِ صبح غباری / که بویِ خونِ دلِ ریش از آن تراب شنیدم",
        "explanation": "معنی بیت: ای باد خوش بامدادی از محلة دوست گردی بیاور، چه از خاک آن سر کوی بوی خون دلهای افگار عاشقان بمشام می رسد.\n\nمعنی واژگان:کوي يار: گذرگاه معشوق/ نسيم صبح: باد سحرگاهي/ دل ريش: قلب مجروح /تراب: خاک /شنيدم: استشمام کردم"
      },
      {
        "text": "گناهِ چشمِ سیاهِ تو بود و گردنِ دلخواه / که من چو آهویِ وحشی ز آدمی بِرَمیدم",
        "explanation": "معنی بیت: تقصیر از دیدة سیاهدل تو و گردن زیبای دلپسندت بود که شیفته و مجنونم ساخت تا من از آدمیزاد چون آهوی دشتی گریزان شدم.\n\nمعنی واژگان:گردن دلخواه: گردن زيبا و دلپذير، (گردن و چشمان آهو بسيار زيباست)"
      },
      {
        "text": "چو غنچه بر سرم از کویِ او گذشت نسیمی / که پرده بر دلِ خونین به بویِ او بِدَریدَم",
        "explanation": "معنی بیت: باد نرمی از کوی دوست بر من که از فروبستگی و دلتنگی مانند غنچه بودم، گذر کرد و ببوی خوش یار و شوق دیدارش پرده را بر دل خون شده چاک زدم و راز عشقم را آشکار نمودم.\n\nمعنی واژگان:کوي او: گذرگاه او/ نسيم: باد ملايم/ پرده دريدن: در مورد غنچه شکفته شدن و در مورد عاشق آشکار کردن راز عشق/ دل خونين: براي غنچه گلبرگهاي سرخ رنگ گل و در مورد عاشق قلب مجروح"
      },
      {
        "text": "به خاکِ پایِ تو سوگند و نورِ دیدهٔ حافظ / که بی رخِ تو فروغ از چراغ دیده ندیدم",
        "explanation": "معنی بیت: بغبار قدم مبارک تو قسم می خورم و بفروغ چشم حافظ که آنهم خاک پای تست که از فراق روی تو نوری در چراغ چشم من نمانده است.\n\nمعنی واژگان: سوگند: قسم/ رخ: چهره/ فروغ: نور و روشني"
      }
    ]
  },
  {
    "title": "غزل شماره ۳۲۳ حافظ",
    "verses": [
      {
        "text": "ز دستِ کوتهِ خود زیرِ بارم / که از بالابلندان شرمسارم",
        "explanation": "معنی بیت: از تهیدستی پشتم در زیر بار غم و اندوه دوتاست و بدین سبب از دلبران سهی قامت شرمنده ام، حافظ در غزل دیگر فرماید\n\nشاهدان در جلوه و من شرمسار کیسه ام\n\nای فلک این شرمساری تا به کی باید کشید\n\nمعنی واژگان:دست کوته: تهيدستي، فقر/ زير بار بودن: در رنج و مشقت بودن/ بالابلندان: زيبارويان سرو قامت/ شرمسار: خجل، خجالتمند."
      },
      {
        "text": "مگر زنجیرِ مویی گیردَم دست / وگر نه سر به شیدایی برآرم",
        "explanation": "معنی بیت: جز آنکه یاری سلسله گیسو یاریم کند و مرا از آشفتگی حال رهایی بخشد و گرنه دیوانه خواهم شد.\n\nمعنی واژگان:زنجير موي: سلسله موي، کسي که گيسواني بلند و پرپيچ و تاب داشته باشد/ گيردم دست: از من دستگيري کند و مرا نجات دهد/ شيدايي: ديوانگي، عشق و شيفتگي تا حدّ جنون/ سربرآوردن: زبانزد خاص و عام شدن، مشهور شدن."
      },
      {
        "text": "ز چشمِ من بپرس اوضاعِ گردون / که شب تا روز اختر می‌شمارم",
        "explanation": "معنی بیت: حال و وضع فلک را از دیدة من بجوی، چه هر شام تا بامداد دیده برهم نمی نهم و ستاره شماری می کنم.\n\nمعنی واژگان:گردون: آسمان، فلک/ اختر شمردن: کنايه از بي خوابي است/ مطالعه ي ستارگان سبب آشنايي با اوضاع افلاک مي شود"
      },
      {
        "text": "بدین شکرانه می‌بوسم لبِ جام / که کرد آگه ز رازِ روزگارم",
        "explanation": "معنی بیت: بر لب ساغر معرفت بپاس آنکه مرا از اسرار دهر باخبر ساخت بوسه میزنم.\n\nمعنی واژگان:شکرانه: نذر و نثار،  آنچه براي سپاسگزاري مي دهند يا بجا مي آورند/ آگاه کردن: مطلع کردن/ لب جام بوسيدن: شراب نوشيدن/ راز روزگار مستي و بي خبري است"
      },
      {
        "text": "اگر گفتم دعایِ مِی فروشان / چه باشد؟ حقِّ نعمت می‌گزارم",
        "explanation": "معنی بیت: اگر به دولت مرشد، پیر میکدة عشق دعا کردم، کاری نکردم جز آنکه حق نعمت معرفت را که بر من ارزانی داشته، بجا آوردم.\n\nمعنی واژگان:چه باشد: چرا تعجّب مي کنيد/ حق نعمت گزاردن: جبران کردن نيکي ديگران/ مي فروشان: پيران و مرشدان و راهنمايان به مستي و عشق و بي خبري"
      },
      {
        "text": "من از بازویِ خود دارم بسی شُکر / که زورِ مردم آزاری ندارم",
        "explanation": "معنی بیت: من از دست خود بسیار سپاسگزارم، چه مرا توان آزردن کسان نیست، چنانکه شادروان قزوینی در حاشیة صفحة ۲۲۱ دیوان حافظ آورده اند مصراع دوم این بیت حافظ از بیت معروف سعدی است در گلستان که حافظ تضمین  کرده است :\n\nچگونه شکر این نعمت گزارم\n\nکه زور مردم آزاری ندارم\n\nمعنی واژگان:مردم آزاري: رنج و آزار دادن به مردم/ زور: قدر./ مصراع دوم از سعدي است"
      },
      {
        "text": "سری دارم چو حافظ مست لیکن / به لطف آن سری امیدوارم",
        "explanation": "معنی بیت: من حافظ وار سرمستم ولی بعنایت آن سری (آن جهانی) امید بسته ام چه خداوند بخشندة بخشاینده است.\n\nمعنی واژگان:لطف: مهرباني /آن سري: آن دنيا، آخرت"
      }
    ]
  },
  {
    "title": "غزل شماره ۳۲۴ حافظ",
    "verses": [
      {
        "text": "گرچه افتاد ز زلفش گرهی در کارم / همچُنان چشمِ گشاد از کَرَمَش می‌دارم",
        "explanation": "معنی بیت: اگرچه از کمند گیسوی وی (یار) کار من فروبسته ماند و دشوار گشت، هنوز از بخشش و جوانمردیش امید مشکل گشایی دارم.\n\nمعنی واژگان:افتادن: واقع شدن، ايجاد شدن/ گره در کار: مشکل، غم و اندوه/ همچنان: باز هم/چشم داشتن: انتظار داشتن/ گشاد: گشايش، حل مشکل/کرم: بزرگواري و بخشش"
      },
      {
        "text": "به طَرَب حمل مَکُن سرخیِ رویم که چو جام / خونِ دل عکس برون می‌دهد از رخسارم",
        "explanation": "معنی بیت: سرخ رویی مرا بشادمانی نسبت مده که رنگ چهرة من مانند ساغر می انعکاسی از دل خونین است.\n\nمعنی واژگان:طرب: شادي/ حمل مکن: تعبير مکن/ عکس برون مي دهد: انعکاس مي يابد/ رخسار: چهره"
      },
      {
        "text": "پردهٔ مطربم از دست برون خواهد برد / آه اگر زان که در این پرده نباشد بارم",
        "explanation": "معنی بیت: آهنگ رامشگر مرا از خود بیخود می کند، جای دریغ و افسوس است اگر بمن اجازه حضور یافتن در این خلوت و سراپرده داده نشود.\n\nمعنی واژگان:پرده: مقام، قسمتي از آهنگ موسيقي/ مطرب: رامشگر/ از دست بيرون بردن: از خود بيخود کردن/ آه: واي/ زان که: چنين باشد/ پرده: مجلس و محفل/ بار: اجازه ي ورود/ میان پرده و پرده تجنیس تام مراعات شده است."
      },
      {
        "text": "پاسبانِ حرمِ دل شده‌ام شب همه شب / تا در این پرده جز اندیشه او نَگْذارم",
        "explanation": "معنی بیت: هر شب تا صبح نگاهبان سرای دلم تا در این سراپرده جز خیال وی را بار ندهم.\n\nمعنی واژگان: شب همه شب: هر شب و در تمام طول شب/ انديشه: فکر و غم و غصّه و ترس/ نگذارم: اجازه ي ورود ندهم."
      },
      {
        "text": "منم آن شاعرِ ساحر که به افسونِ سخن / از نِیِ کِلک، همه قند و شِکَر می‌بارم",
        "explanation": "معنی بیت: من آن شاعر افسون گري هستم که با سحر سخن، از ني کلکم سخنان شيرين چون قند و شکر مي بارد.\n\nمحصول بيت ــ من آن شاعر ساحر و جادوگرى هستم كه به سحر سخن از نى قلم هر چه مى\u200Cبارانم همه شهد و شكر است. مراد: اشعارى كه از قلمم صادر مى\u200Cشود چون شكر لذيذ است.\n\nبه صد اميد نهاديم درين باديه پاى\n\nاى دليل دل گم گشته فرو مگذارم\n\nمعنی واژگان:ساحر: جادوگر/ افسون سخن: سحر کلام/ ني کلک: قلم ني، قلمي که از ني درست شده است، (بايد توجه داشت که در زمان قديم شکر را فقط از نيشکر مي گرفتند)"
      },
      {
        "text": "دیدهٔ بخت به افسانهٔ او شد در خواب / کو نسیمی ز عنایت که کُنَد بیدارم؟",
        "explanation": "معنی بیت: چشم طالع من با قصة عشق او در خواب شیرین فرو رفت، نسیم نرم لطف و نگرش یار کجاست تا مرا از خواب برانگیزد و آگاهی بخشد، کمال اسمعیل گوید:\n\nاز کوی تو گر باد قبولی بوزد\n\nمانندة برگ گل ز شادی بپرم\n\nمعنی واژگان: افسانه: قصّه، داستان که معمولاً اطفال را با گفتن قصّه مي خوابانند/ نسيم: باد ملايم (البته نسيم معني «بو» هم مي دهد امّا در اينجا باد ملايم است که کسي را از خواب بيدار مي کند.) /عنايت: توجه لطف آميز/ دیدة بخت : چشم طالع"
      },
      {
        "text": "چون تو را در گذر ای یار نمی‌یارم دید / با که گویم که بگوید سخنی با یارم؟",
        "explanation": "معنی بیت: اي معشوق، وقتي تو را در گذرگاه نمي توانم ببينم، پس به چه کسي بگويم که سخن و پيام مرا به يارم برساند؟\n\nمحصول بيت ــ چون من نمى\u200Cتوانم جانان را كه به سرعت باد مى\u200Cگذرد ببينم: يعنى از بس كه چون باد به سرعت مى\u200Cگذرد قادر نيستم ببينمش. پس به كه بگويم كه از من سخنى به يارم بگويد. مراد: من كه او را در ممر باد نمى\u200Cتوانم ببينم پس كس ديگرى چه\u200Cگونه مى\u200Cتواند ببيندش كه حرفى از من به او برساند.\n\nمعنی واژگان:گذر: معبر، کوچه، خيابان/ نمي يارم: نمي توانم، جرأت نمي کنم."
      },
      {
        "text": "دوش می‌گفت که حافظ همه روی است و ریا / بجز از خاکِ درش با که بُوَد بازارم؟",
        "explanation": "معنی بیت: دیشب مدعی می گفت که حافظ کارش همه خودنمایی و ظاهرآرایی است، چنین نیست، من جز با غبار آستان دوست با کسی سرو سودایی ندارم.\n\nمعنی واژگان:دوش: ديشب/ روي: نفاق، دورنگي/ ريا: خودنمايي، نيرنگ/ با که بود بازارم: با چه کسي سر و کار دارم؟ قصد جلب توجّه چه کسي را دارم؟"
      }
    ]
  },
  {
    "title": "غزل شماره ۳۲۵ حافظ",
    "verses": [
      {
        "text": "گر دست دهد خاکِ کفِ پایِ نگارم / بر لوحِ بَصَر خطِّ غباری بنگارم",
        "explanation": "معنی بیت: اگر گرد قدم یار بدستم افتد، بر صفحة دیده خط غباری نقش می کنم؛ مقصود آنکه خاک پای دوست را چون سرمة در چشم می کشم.\n\nمعنی واژگان:دست دهد: به دست آيد/ نگار: معشوق زيبا /لوح: صفحه ي فلزي که در مکتبهاي قديم اطفال بر آن مشق مي نوشتند/ بصر: چشم/ خط غبار: اثري از ذرّات ريز خاک، خط يا قلم غبار يکي از هفت قلم (نوع خط) جديد است، که خطي بسيار نازک و ريز است/ بنگارم: نقش کنم و رسم کنم"
      },
      {
        "text": "بر بویِ کنارِ تو شدم غرق و امید است / از موجِ سرشکم که رسانَد به کنارم",
        "explanation": "معنی بیت: به آرزوی آغوش و کنار تو غرقة دریای عشق شدم و از موج سرشک خود چشم دارم که مرا بساحل مراد افکند.\n\nمعنی واژگان:بوي: آرزو/ کنار: آغوش، بغل/ سرشک: اشک خونين/ کنار: ساحل دريا"
      },
      {
        "text": "پروانهٔ او گر رسدم در طلبِ جان / چون شمع همان دَم به دَمی جان بِسِپارَم",
        "explanation": "معنی بیت: اگر فرمان او در خواستن جان من برسد، شمع سان بآسانی در همان نفس به نسیمی جان تسلیم می کنم.\n\nمعنی واژگان:پروانه: فرمان، نامه اي که در آن فرمان به کاري داده شده باشد / طلب جان: خواستن جان/ همان دم: همان لحظه/ دمي: يک دميدن نفس (قُوت)، لحظه اي/ سپاردن: تسليم کردن."
      },
      {
        "text": "امروز مَکَش سر ز وفایِ من و اندیش / زان شب که من از غم به دعا دست برآرم",
        "explanation": "معنی بیت: از پیمان دوستی من سرپیچی مکن و از شبی که از اندوه دل دستم بدعا بلند شود، بیم دار.\n\nمعنی واژگان:سرکشيدن: عهد شکني کردن، زير قول زدن/ انديش: بترس/ دعا: در اينجا به معني دعاي بد (= نفرين) است."
      },
      {
        "text": "زلفین سیاهِ تو به دلداریِ عُشّاق / دادند قراری و بِبُردَند قرارم",
        "explanation": "معنی بیت: گیسوان مشکین تو برای نگاهداری دلهای عاشقان رسم و آیینی نهادند و مرا از رشگ بیتاب ساختند بدان سبب که به دلها همه در خم و تاب خود قراری دادند و دل مرا سرگردان و بی قرار ماندند.\n\nمعنی واژگان:زلفين: گيسوان این کلمه از اصل فارسی است/ دلداري عشاق: نگاه داشتن دل عاشقان در خود/ دادند قراري: عهد کردند/ قرار: آرامش."
      },
      {
        "text": "ای باد از آن باده نسیمی به من آور / کان بویِ شفابخش بُوَد دفعِ خُمارم",
        "explanation": "معنی بیت: اي باد صبا، از آن شراب بوي خوشي برايم بياور که آن بوي عطرآگين شفابخش است و خماري مرا بهبود مي بخشد.\n\nمحصول بيت ــ اى باد از آن باده رايحه\u200Cاى برايم بيار زيرا كه آن بوى از رنج خمار شفايم مى\u200Cدهد. يعنى براى دفع رنج خمارى بوى باده كافى است.\n\nمعنی واژگان:باده: شراب / نسيم: بو/ خمار: حالت مستي و رخوت و درد سر که بعد از مستي به انسان دست مي دهد."
      },
      {
        "text": "گر قلبِ دلم را نَنَهد دوست عیاری / من نقدِ روان در دَمَش از دیده شمارم",
        "explanation": "معنی بیت: اگر زر ناسرة دل مرا دوست بی عیار شمارد، من سیم پاک روان سرشک را بیدرنگ از چشم نثار می کنم و می فشانم.\n\nمعنی واژگان: قلب دل : زر ناسره دل/ عيار نهادن: ارزش قائل شدن/ نقد روان: پول رايج/ باستعاره مقصود اشکهايي است که از ديده روان است /دردم: فوراً/ شمارم: مي شمارم و به او تقديم مي کنم."
      },
      {
        "text": "دامن مَفِشان از منِ خاکی که پس از من / زین در نتواند که بَرَد باد غبارم",
        "explanation": "معنی بیت: از عاشق خاکسار خود روی برمتاب و جدا مشو که پس از مردنم باد هم خاک مرا از آستانت نمی تواند دور سازد.\n\nمعنی واژگان:دامن مفشان: دوري مکن، مرا ترک مکن/ خاکي: متواضع، فروتن، خلق شده از خاک/ زين در: از درگاه تو که معشوق مني"
      },
      {
        "text": "حافظ لبِ لَعلَش چو مرا جانِ عزیز است / عمری بُوَد آن لحظه که جان را به لب آرم",
        "explanation": "معنی بیت: ای حافظ، چون لب نوشین لعل فامش جان گرامی منست پس آن دم که جان عزیز یعنی لب او را بر لب خود نهم یک عمر بشمار آید.\n\n معنی واژگان:لب لعل: لب گلگون/ جان به لب آوردن: مردن، در اينجا يعني لب خود را به لب جانان رساندن"
      }
    ]
  },
  {
    "title": "غزل شماره ۳۲۶ حافظ",
    "verses": [
      {
        "text": "در نهانخانهٔ عِشرت صَنَمی خوش دارم / کز سرِ زلف و رُخَش، نعل در آتش دارم",
        "explanation": "معنی بیت: در خلوت سرای خوشدلی و عیش بتی زیبا و دلپذیر مراست که سر گیسو و چهرة وی برای بیقرار کردن من گویی نعل در آتش نهاده اند.\n\nمعنی واژگان:نهانخانه: حرمسرا/ عشرت: انس و شادي/ نهانخانه ي عشرت: خلوت سرای عیش و خوشدلی،  دل/ صنم: بُت، استعاره است از محبوب/ خوش: دلپذير، دلارا/ نعل در آتش داشتن: بيقرار و آرام بودن، کاري کردن که محبوب متمايل به عاشق شود"
      },
      {
        "text": "عاشق و رندم و میخواره، به آواز بلند / وین همه منصب از آن حورِ پری وَش دارم",
        "explanation": "معنی بیت: من بیدلی از علائق وارسته ام که آشکارا باده میگسارم و این مقام و مرتبه والا از عشق آن سیه چشم فرشته خوی نصیب من شده است.\n\nمعنی واژگان:رند: لاقيد و لاابالي، کسي که ظاهري بد و باطني نيکو دارند و از همه ي دقايق عمر براي رسيدن به معشوق حقيقي استفاده مي کند/ به آواز بلند: بدون ترس و واهمه و به گونه اي آشکار/ منصب: رتبه و مقام / حور: زنان زيبا و سياه چشم بهشتي (و در عربي جمع است و در فارسي مفرد) نیز نگاه کنید به صفحة ۷۴ گلستان سعدی/ پري وش: مانند پري، و پري زيباروي لطيف و ظريفي است"
      },
      {
        "text": "گر تو زین دست مرا بی سر و سامان داری / من به آهِ سَحَرَت زلف مُشَوَّش دارم",
        "explanation": "معنی بیت: اگر تو بدین روش مرا آشفته حال و نابسامان کنی، من با آهی که سحرگاه برمیآورم گیسوی ترا پریشان و شوریده خواهم کرد.\n\nمعنی واژگان:زين دست: بدين گونه، از اين قرار/ بي سر و سامان: پريشان، بي قرار و آرام/ مشوش: پريشان."
      },
      {
        "text": "گر چُنین چهره گشاید خطِ زنگاری دوست / من رخِ زرد به خونابه مُنَقَّش دارم",
        "explanation": "معنی بیت: اگر سبزة عذار یار بدینگونه بجلوه گری رخ نماید، من از شدت شوق چهرة زرد خویش را بخون دل نگار میکنم.\n\nمعنی واژگان:چهره گشودن: جلوه گري کردن، خود را نشان دادن/ خط زنگاري: خط سبز، موهاي نرم و لطيفي که در اطراف چهره ي معشوق پيدا مي شود/ رخ زرد: چهره ي عاشق که از غم و درد دوست زرده شده است/ خونابه: اشک خونين، سرشک/ منقّش داشتن: رنگ آميزي کردن"
      },
      {
        "text": "گر به کاشانهٔ رندان قدمی خواهی زد / نُقلِ شعرِ شِکرین و مِیِ بی‌غَش دارم",
        "explanation": "معنی بیت: اگر به کلبة وارستگان قلندر قدم رنجه خواهی کرد، برای پذیرایی تو نقل شعر شیرین و بادة ناب فراهم دارم.\n\nمعنی واژگان:کاشانه: خانه ي کوچک/ رندان: کساني که ظاهري بد و باطني نيکو دارند و از همه ي دقايق عمر در رسيدن به معشوق حقيقي استفاده مي کنند/ نُقل: مزه ي شراب، آن چه همراه شراب از تنقلات مي خورند/ شعر شکرين: شعر شيرين که به نُقل تشبيه شده است/ مي بيغش: شراب خالص."
      },
      {
        "text": "ناوَک غمزه بیار و رَسَنِ زلف که من / جنگ‌ها با دلِ مجروح بلاکَش دارم",
        "explanation": "معنی بیت: تیر کرشمه و کمند گیسوی خود را بیاور که من ستیزه ها با دل ریش ترک عافیت گفتة خویش دارم تا داد ازو بستانم.\n\nمعنی واژگان:ناوک: تير کوچکي که معمولاً داراي غلاف است و به وسيله ي کمان پرتاب مي شود/ غمزه: ناز و کرشمه، به گوشه ي چشم اشاره کردن/ رسن: کمند و طناب (که با آن دشمن را به اسارت درمي آورند) /مجروح: زخمي/ خسته بلاکش: دردمند."
      },
      {
        "text": "حافظا چون غم و شادیِّ جهان در گذر است / بهتر آن است که من خاطرِ خود خوش دارم",
        "explanation": "معنی بیت: اي حافظ، وقتي غم و شادي روزگار زودگذر و فاني است؛ پس بهتر است که من خاطر خود را شاد و خوش دارم و غم به دل راه ندهم.\n\n\n. محصول بيت ــ اى حافظ از آن\u200Cجا كه غم و شادى دنيا در گذر است: يعنى نه در غمش ثبات است و نه سرورش پايدار مى\u200Cماند و هر دو متعاقب هم سپرى مى\u200Cشوند پس آن بهتر كه خاطر خود را خوش بدارم. الحاصل بهتر آن است كه نه از غمش متألم شوم و نه از شادى\u200Cاش مسرور گردم.\n\nمعنی واژگان:در گذر: در حال گشتن، در حال طي شدن/ خاطر: دل /خوش: شاد"
      }
    ]
  },
  {
    "title": "غزل شماره ۳۲۷ حافظ",
    "verses": [
      {
        "text": "مرا عهدیست با جانان که تا جان در بدن دارم / هوادارانِ کویش را چو جانِ خویشتن دارم",
        "explanation": " معنی بیت: با یار جانی خود پیمانی بسته ام که تا زنده باشم، عشق ورزی با کوی و دوستداری خانه ای را که در آن سکنی داشته مانند جان خویش گرامی می دارم؛ مجنون هم محب و دوستداری لیلی بر دیوار خانه اش بوسه می زد.\n\nمعنی واژگان:جانان: معشوق/ هواداران کويش: عاشقان او در صفحة ۳۹۲ جامع نسخ دیوان حافظ در چند نسخه هواداری بجای هواداران آمده که بر متن ترجیح دارد."
      },
      {
        "text": "صفایِ خلوتِ خاطر از آن شمعِ چِگِل جویم / فروغِ چشم و نورِ دل از آن ماهِ خُتَن دارم",
        "explanation": "معنی بیت: صفاي خلوت خاطر خود را از آن معشوق دلربايي که چون شمع چگلي تابان و زيباست، مي جويم و روشني چشم و نور دلم را از درخشش آن ماه روي ختني دارم.\n\n    محصول بيت ــ صفاى خلوت خاطر از آن شمع چگل بينم: باعث صفاى خاطر ما محبوبى است چون محبوب چگل و روشنايى چشم و نور دلم هم از آن ماه ختن است، يعنى از محبوبى كه چون محبوب ختن مى\u200Cباشد.\n\nمعنی واژگان:صفاي خلوت خاطر: آرامش درون/ چگل: شهري در ترکستان که مردم آنجا به زيبايي معروف بودند، بنابراين شمع چگل: يعني کسي که در ميان زيبارويان آنجا از همه زيباتر باشد و باعث نور و روشني آنان باشد/ فروغ: نور/ ختن: نام ولايت مشک خيز چين يا تاتارستان است که آهوان آنجا مشهورند و آهو از نظر چشم و گردن زيباست و از اين جهت زيبايان را به آهوي ختن تشبيه مي کنند ختن شهری است در ترکستان شرقی که مردم آن بزیبایی شهرت داشتند (يارب آن آهوي مشکين به ختن باز رسان)، بنابراين ماه ختن: باز هم به معني زيباي زيبايان يا دلبر دلبران است."
      },
      {
        "text": "به کام و آرزویِ دل چو دارم خلوتی حاصل / چه فکر از خُبثِ بدگویان، میانِ انجمن دارم",
        "explanation": "معنی بیت: چون به مراد خاطر خلوت سرای وصلی فراهم است، اندیشه ای از پلیدخویی و بدنفسی غیبت کنندگان در میان جمع ندارم، سعدی گوید:\n\nروی در روی دوست کن بگذار\n\nتا عدو پشت دست میخاید\n\nمعنی واژگان:کام: آرزو/ خبث: بدطينتي، پستي، ناپاکي/ انجمن: مجلس، محفل، حلقه، جمع"
      },
      {
        "text": "مرا در خانه سروی هست کاندر سایهٔ قَدَّش / فَراغ از سروِ بستانی و شمشادِ چمن دارم",
        "explanation": "معنی بیت: سرو قامتی در خانه دارم که در سایه بالای موزون وی از سرو بوستانی و شمشاد چمن بی نیاز شده ام، سعدی گوید :\n\nیکی درخت گل اندر میان خانة ماست\n\nکه سروهای چمن پیش قامتش پستند\n\nمعنی واژگان: در سايه ي قدش: با جلوه ي قد و قامت او/ فراغ داشتن: بي نياز بودن، آسوده بودن، به فکر نبودن/ چمن: باغ"
      },
      {
        "text": "گَرَم صد لشکر از خوبان به قصدِ دل کمین سازند / بِحَمْدِ الله و الْمِنَّه بُتی لشکرشِکن دارم",
        "explanation": "معنی بیت: اگر صد سپاه از زیبایان برای ربودن دل من در نهانگاه مترصد باشند، سپاس و منت خدای را که مرا صنمی است که بحسن خود لشکر خوبان را درهم می شکند.\n\nمعنی واژگان:خوبان: زيبارويان/ به قصد دل: براي تسخير دل/ بحمدالله و المنّة: سپاس خداي را/ بت: محبوب زيبارو."
      },
      {
        "text": "سِزَد کز خاتمِ لَعلَش زَنَم لافِ سلیمانی / چو اسمِ اعظمم باشد، چه باک از اهرِمَن دارم؟",
        "explanation": "معنی بیت: شایسته است که من با مهر لعل نوشین او ادعای سلطنت سلیمانی کنم و چون نقش لب او در حکم اسم اعظم یا نام مهین خدای نگهدار من تواند بود، پروایی از رقیبان دیو سیرت ندارم.\n\nمعنی واژگان:سزد: شايسته است/ خاتم: نگين انگشتري که لبان معشوق را به آن تشبيه مي کنند/ لعل: گلگون، سرخ/ لاف زدن: افتخار کردن/ سليماني: سليمان بودن، سلطان جهان بودن/ اسم اعظم: نام بزرگ خدا که هرکس بداند بر همه ي جهان مسلّط است/ باک: ترس، بيم/اهرمن: شيطان."
      },
      {
        "text": "الا ای پیرِ فرزانه، مَکُن عیبم ز میخانه / که من در تَرکِ پیمانه دلی پیمان‌شِکن دارم",
        "explanation": "معنی بیت: ای شیخ خردمند، بر میکده رفتن من خرده مگیر، چه دلم در کنار گذاشتن ساغر و ننوشیدن می بعهد خود وفادار نمی ماند و توبه می شکند.\n\nمعنی واژگان:الا: هان /پير فرزانه: راهنماي عاقل و خردمند/ پيمانه: جام شراب/ پيمان شکن: بي وفا، آنکه به عهد خود وفا نمي کند"
      },
      {
        "text": "خدا را ای رقیب امشب زمانی دیده بر هم نِه / که من با لَعلِ خاموشش نهانی صد سخن دارم",
        "explanation": "معنی بیت: ای نگهبان، امشب ترا بخدا یک لحظه چشم فروبند و بیاسای که من با لعل لب یار که خاموشیش هم عین سخن گفتن است، گفتنی بسیار دارم.\n\nمعنی واژگان:خدا را: براي خدا /رقيب: کسي که از معشوق نگهباني و مراقبت مي کند/ ديده بر هم نه: به خواب رو/ لعل: لبان معشوق/ نهاني: به طور پنهان"
      },
      {
        "text": "چو در گل‌زارِ اِقبالش خرامانم بِحَمْدِالله / نه میلِ لاله و نسرین نه برگِ نسترن دارم",
        "explanation": "معنی بیت: سپاس مي گزارم خدا را، وقتي که در گلزار اقبال و سعادت معشوق خرامانم، ديگر ميل و رغبتي به ديدن گل لاله و نسرين و نسترن ندارم؛ يعني وقتي اقبال و سعادت معشوق روي به من آورده است، ديگر از همه چيز و همه کس بي نيازم.\n\nمحصول بيت ــ چون در گلزار اقبال جانان خرامانم: با ناز و طمأنينه راه مى\u200Cروم به حمدالله نه ميل به لاله و نسرين دارم و نه آرزوى نسترن مى\u200Cكنم. مراد: گلزار اقبال جانان مرا از اين\u200Cها فارغ البال كرده است، يعنى دولت و اقبال جانان مرا از سير و تفرج بى\u200Cنياز كرد.\n\nمعنی واژگان: خرامان: قدم زنان/ بحمدالله: شکر خدا را/ برگ: ميل و اراده و قصد/ در گلزار اقبالش خرامانم يعني خوشبختانه او با من سر لطف و مهر درد"
      },
      {
        "text": "به رندی شهره شد حافظ میانِ همدمان، لیکن / چه غم دارم که در عالم قَوامُ‌الدّین حَسَن دارم",
        "explanation": "معنی بیت: حافظ به میگساری و ناپروایی در میان دوستان هم نفس نامبردار گشت ولی تشویشی از خرده گیری عیب جویان ندارم چه قوام الدین حسن پایمرد و دستگیر منست.\n\nمعنی واژگان:رندي: در اينجا مفهوم لااباليگري است/ شهر: مشهور/ همدمان: دوستان، رفقا/ قوام الدين حسن: حاجي حسن تمغاجي بن ناصرالدين مظفر که در عهد امارت خاندان اينجو در فارس، محصل ماليات بود و وزير شاه شيخ ابواسحاق گرديد. حافظ به او علاقه ي قلبي داشته است و ماده تاريخي در وفات او ساخته است. نگاه کنید به غزل ۱۱ بیت (۱۰)."
      }
    ]
  },
  {
    "title": "غزل شماره ۳۲۸ حافظ",
    "verses": [
      {
        "text": "من که باشم که بر آن خاطِر عاطِر گذرم؟ / لطف‌ها می‌کنی ای خاکِ دَرَت، تاجِ سرم",
        "explanation": "معنی بیت: من آن قدر و مقام ندارم که بر آن ضمیر پاکیزة بویا گذاری کنم و یاد من در خاطر وی آید، ای که غبار آستانت دیهیم افتخار بر تارک منست، تو مهربانیها می ورزی و از من یاد می کنی.\n\nمعنی واژگان:خاطر: دل، ضمير/ عاطر: معطّر و خوشبو/ لطف: توجه و مهرباني"
      },
      {
        "text": "دلبرا بنده نوازیت که آموخت؟ بگو / که من این ظَن، به رقیبانِ تو هرگز نَبَرم",
        "explanation": "معنی بیت: ای دلستان، چه کسی به تو تعلیم داد که با چاکرت مهربان باشی، چه من هرگز گمان ندارم که مراقبان و نگهبانان تو بنده نوازی ترا آموخته باشند.\n\nمعنی واژگان:دلبرا: اي محبوب من/ بنده نوازي: عنايت و توجّه به غلامان و زيردستان/ظن بردن: گمان کردن/ رقيب: مراقب، محافظ، نگهبان."
      },
      {
        "text": "همتم بدرقهٔ راه کن ای طایرِ قدس / که دراز است رَهِ مقصد و من نوسفرم",
        "explanation": "معنی بیت: ای پرندة بهشتی دعا و عنایت و توجه باطنی خود را به نگاهبانی من بگمار، چه راه تا منزلگه مقصود طولانی است و من رهروی سفر ناکرده و رنج راه نیازموده ام.\n\nمعنی واژگان:همت: دعاي خير، نيروي معنوي که در جهت خير و صلاح بکار رود/بدرقه: همراه و محافظ مسافر/ طاير قدس: پرنده اي از عالم پاکي، فرشته، جبرئيل/ ره مقصد: راه رسيدن به مقصود /نوسفر: کسي که مسافرتش اولين مسافرت اوست."
      },
      {
        "text": "ای نسیمِ سحری بندگیِ من برسان / که فراموش مکن وقتِ دعایِ سحرم",
        "explanation": "معنی بیت: ای باد نرم سحرگاهی، مراتب چاکری و ارادت مرا بر رهنمای روحانی عرضه دار و بگو که از این بنده بهنگام دعای سحر یادی بفرما.\n\nمعنی واژگان:بندگي رساندن: سلام و عرض ارادت و خدمتگزاري را ابلاغ کردن/ فراموش مکن وقت دعاي سحرم: يکي به اين معني که در وقت دعاي سحرگاهي مرا فراموش مکن و ديگر آنکه به ياد آور که در سحرگاهان ترا دعا مي کنم."
      },
      {
        "text": "خُرَّم آن روز کز این مرحله بَربَندَم بار / و از سرِ کوی تو پُرسند رفیقان خبرم",
        "explanation": "معنی بیت: خوشا روزی که ازین منزلگاه کوچ کنم و چون دوستان بپرسش حال من آیند از سر کوی تو خبر از من گیرند یعنی چه خوش است آنروز که بکوی وصل رسیده باشم.\n\nمعنی واژگان:خرم: (از اصوات)، چه خوش است/ مرحله: منزل/ بار بربستن: کوچ کردن."
      },
      {
        "text": "حافظا شاید اگر در طلبِ گوهرِ وصل / دیده دریا کُنَم از اشک و در او غوطه خورم",
        "explanation": "معنی بیت: ای حافظ، مرا سزد که در جستن مروارید وصال دوست چشم را از باران سرشک دریا سازم و در آن غوطه زنم.\n\nمعنی واژگان:شايد: شايسته است، کار بجايي کرده ام/ گوهر: جواهر (در اينجا چون مربوط به درياست معني مرواريد مي دهد.) /غوطه خوردن: زير و بالا رفتن در آب"
      },
      {
        "text": "پایه نظم بلند است و جهان گیر بگو / تا کُنَد پادشهِ بحر دهان پُر گُهَرَم",
        "explanation": "معنی بیت: مقام و درجة سخن منظوم من والاست و شهرت آن عالمگیر، بفرمانروای دریا (سلطان البحر) بگو که بعنوان صله دهان مرا از مروارید انباشته سازد.\n\nمعنی واژگان:پايه ي نظم بلند است: مقام و مرتبه ي شعر من در آسمانهاست/ جهانگير: زبانزد جهانيان/ پادشه بحر: مقصود پادشاه هرمز (= ملک الجزاير) تورانشاه است که از ۷۴۷ هجري قمري تا ۷۷۸ پادشاه جزيره بوده است يا پدر تورانشاه قطب الدين تهمتن است/ گهر: چون مربوط به بحر است معني مرواريد مي دهد."
      }
    ]
  },
  {
    "title": "غزل شماره ۳۲۹ حافظ",
    "verses": [
      {
        "text": "جوزا سَحَر نهادْ حمایل برابرم / یعنی غلامِ شاهم و سوگند می‌خورم",
        "explanation": "معنی بیت: علاقه و بند شمشیر خود را بنشان فرمانبرداری از شانه گشود و پیش من نهاد که بندة زرخرید پادشاهم و برین چاکری قسم یاد می کنم؛ در قدیم رسم بوده است که چون امیری بنزد شاه می رفته حمایل و شمشیر را از پیکر باحترام شاه می گشود و بنشان تسلیم و اطاعت در پیش وی می نهاد.\n\nمعنی واژگان:جوزا: صورت جبّار فلکي در کتب نجومي به صورت مردي است ايستاده و به دست او عصايي با حمايل يا کمر شمشير، در عربی جوزاء به الف ممدوده است، مقصود از حمايل يا کمر شمشير دوال يا بندي يا کمربندي است که شمشير به آن مي بندند و وقتي کسي حمايل خود را در مقابل کسي باز مي کرد و در مقابل او مي گذاشت نشانه ي اطاعت و تسليم بود/شاه: مقصود شاه منصور بن شرف الدين مظفّر بن امير مبارزالدّين محمّد است. نیز نگاه کنید بغزل ۳۰۷ بیت (۸)."
      },
      {
        "text": "ساقی بیا که از مددِ بختِ کارساز / کامی که خواستم ز خدا شد مُیَسَّرَم",
        "explanation": "معنی بیت: اي ساقي، بيا که به ياري اقبال و سعادت خوب و مساعد، مراد و آرزويي که از خدا مي خواستم، برايم حاصل شد.\n\nمحصول بيت ــ اى ساقى بيا كه از مدد بخت كارساز: از يارى و كمك اقبال مساعدم مرادى كه از خدا مى\u200Cخواستم ميسر گشت.\n\nمعنی واژگان:مدد: کمک/ بخت کارساز: طالع مساعد، بختي که کارهاي مشکل را آسان مي کند/ کام: آرزو/ ميسّر: آسان"
      },
      {
        "text": "جامی بده که باز به شادیِّ رویِ شاه / پیرانه سر، هوایِ جوانیست در سرم",
        "explanation": "معنی بیت: اي ساقي، جام شرابي بده تا بار ديگر به شادي روي شاه بنوشم و مست گردم که هنگام پيري شور و اشتياق جواني در سر دارم.\n\nمحصول بيت ــ خطاب به ساقى مى\u200Cفرمايد: اى ساقى قدحى باده بده كه به شادى روى شاه در سر پيرى هوس جوانى به سرم افتاده. يعنى در پيرى آرزوى جوانى مى\u200Cكنم يا عشق جوانى (ياى وحدت) به سرم افتاده يعنى آرزوى عاشق شدن مى\u200Cكنم.\n\nمعنی واژگان:باز: دوباره/ شادي روي شاه: دو معني دارد يکي به خاطر خوشحالي از ديدن چهره ي شاه و ديگري به سلامتي شاه (شاد خواري)/ پيرانه سر: در وقت پيري، در سر پيري/ هواي جواني: هوي و هوس دوران نوجواني."
      },
      {
        "text": "راهم مزن به وصفِ زلالِ خِضِر که من / از جامِ شاه جُرعه کَشِ حوضِ کوثرم",
        "explanation": "معنی بیت: با بیان پاکی و صفای چشمه آب حیات که خضر نبی از آن نوشید، رهزن دلم مشو و فریبش مده که من از ساغر باده در بزم شهریار جرعه نوش شراب طهور از حوض کوثرم.\n\nمعنی واژگان:راه زدن: فريب دادن، منحرف کردن/ وصف: توصيف و تعريف کردن/ زلال خضر: آب زندگي/ حوض کوثر: حوضي است در بهشت."
      },
      {
        "text": "شاها اگر به عرش رسانم سریرِ فضل / مملوکِ این جِنابم و مسکین این دَرَم",
        "explanation": "معنی بیت: اي شاه، اگر تخت فل و دانشم را به عرش برسانم، باز بنده و غلام اين آستان و گدا و مسکين اين درگاهم.\n\nمحصول بيت ــ اى شاه ولو اين كه من سرير فضل را به عرش برسانم باز هم غلام اين آستانم و مسكين و دردمند اين درم. الحاصل هر قدر هم فضلم زيادتر گردد باز هم مملوك و دعا گويت هستم.\n\nمعنی واژگان: عرش: چرخ برين/ مملوک: بندة زرخرید، غلام/ جناب: آستانه ي در، درگاه/ مسکين: گدا"
      },
      {
        "text": "من جرعه نوشِ بزمِ تو بودم هزار سال / کی تَرکِ آبخورْد کُنَد طبعِ خوگرم",
        "explanation": "معنی بیت: من در مجلس عشرت تو سالیان بسیار باده نوشیده ام، سرشت من که چنین خو گرفته است، این آبشخور را رها نمی کند.\n\nمعنی واژگان:جرعه نوش: باده نوش/ بزم: مجلس شادي/ آبخور: آبشخور/ طبع: طبيعت، خوي/ خوگر: عادت کرده."
      },
      {
        "text": "ور باوَرَت نمی‌کند از بنده این حدیث / از گفتهٔ کمال، دلیلی بیاورم",
        "explanation": "معنی بیت: اگر اين سخن مرا باور نمي کني، از گفته ي کمال الدّين اصفهاني دليلي براي اثبات کلامم مي آورم.\n\nمحصول بيت ــ اگر اين حرف مرا باور نمى\u200Cكنى: براى صحت گفته\u200Cام از سخنان كمال اسماعيل اصفهانى دليل مى\u200Cآورم. يعنى براى بيان حال خود از سخن او استشهاد مى\u200Cآورم كه گفته است: گر بر كنم دل از تو و بردارم از تو مهر…\n\nمعنی واژگان:باورت نمي کند: باور نداري/ بنده: غلام، در اين بيت مي توان آن را به جاي «من» حساب کرد/ حديث: موضوع، گفتگو/ کمال: مقصود کمال الدين اسماعيل اصفهاني شاعر نامی (در گذشته بسال۶۳۵)  است امّا بيتي که تضمين شده است (بيت ۸) اصلش از مسعود سعد سلمان است که کمال الدين اسماعيل آن را در ديوان خود آورده است."
      },
      {
        "text": "گر بَرکَنَم دل از تو و بَردارم از تو مِهر / آن مِهر بَر کِه افکنم؟ آن دل کجا بَرَم؟",
        "explanation": ""
      },
      {
        "text": "منصور بِنْ مُظَفَّرِ غازیست حرزِ من / و از این خجسته نام، بر اَعدا مُظَفَّرَم",
        "explanation": "معنی بیت: تعویذ و پناه استوار من منصور فرزند مظفر غازی است و بمدد این نام فرخنده بر دشمنان پیروزم.\n\nمعنی واژگان:منصور بن مظفّر: مقصود منصور شاه است (منصوربن شرف الدّين مظفّربن امير مبارزالدين محمّد)/ غازي: کسي که بخاطر دين و مذهب مي جنگد/ حرز: دعايي که مي نويسند و براي رفع چشم زخم و محافظت از خطرات و حوادث نزد خود مي گذارند/ خجسته نام: اسم مبارک/ اعدا: دشمنان/ مظفّر: پيروز، غالب."
      },
      {
        "text": "عهدِ اَلَستِ من همه با عشقِ شاه بود / وَز شاهراهِ عمر، بدین عهد بگذرم",
        "explanation": "معنی بیت: پیمان من از آغاز آفرینش با مهر پادشاه استوار شده است و از راه گشادة زندگانی بر همین عهد می گذرم و میروم یعنی ارادت و محبت من بشهریار جاودانی است.\n\nمعنی واژگان:عهد: پيمان/ الست: روزي که خدا خطاب به ارواح موجودات فرمود «اَلَستُ بِرَبِّکُم» نیز نگاه کنید بغزل ۲۴ بیت (۱) / باز هم در اين بيت اختلاط ميان ظاهر و باطن و ممدوح زميني و معشوق حقيقي به چشم مي خورد"
      },
      {
        "text": "گردون چو کرد نظمِ ثُرَیّا به نامِ شاه / من نظمِ دُر چرا نکنم؟ از کِه کمترم؟",
        "explanation": "معنی بیت: چون فلک گردن بند پروین یا عقد ثریا را بنام شاه برشته کشید، من چرا مروارید سخن را بنام شهریار منظوم نسازم، چه از دیگر ستایشگران درین مقام کمتر نیستم.\n\nمعنی واژگان:گردون: آسمان، فلک/ نظم کردن: منظم کردن و به رشته کشيدن دانه هاي گردن بند/ ثريّا: صورت فلکي پروين که به شکل گردن بند يا خوشه ي انگور است/ نظم در: مقصود شعر است که کلمات آن به مرواريد تشبيه شده است."
      },
      {
        "text": "شاهین صفت چو طعمه چَشیدم ز دستِ شاه / کِی باشد التفات به صیدِ کبوترم",
        "explanation": "معنی بیت: من که چون باز شکاری از دست شهریار نوالة احسان خورده ام، دیگر نظر بر شکاری ضعیف چون کبوتر نکنم.\n\nمعنی واژگان:شاهين صفت: مانند شاهين شکاري (که معمولاً براي آشنا شدن شاهين با شاه، شاه به دست خود چندبار به شاهين طعمه مي داده است) /التفات: توجه/ صيد کبوتر: مقصود به دنبال نعمتهاي کم و مختصر رفتن است."
      },
      {
        "text": "ای شاهِ شیرگیر چه کم گردد ار شود / در سایهٔ تو مُلکِ فَراغت مُیَسَّرَم",
        "explanation": " معنی بیت: اي شاه دلير شيرشکار، اگر در سايه ي لطف و عنايت تو به سلطنت آسايش و آرامش برسم، از تو چه کم مي شود؟\n\nمحصول بيت ــ اى شاه شيرگير: اى شاهى كه در قدرت و نيرو به شير هم غالبى، چه چيزت كم مى\u200Cشود يعنى چه نقصانى در قدرت تو پيدا مى\u200Cشود اگر در سايه دولت و سعادت تو ملك فراغت براى من ميسر گردد. مقصود: چه مى\u200Cشود اگر به قدر كفايت، حال مرا رعايت نمايى به طورى كه از قيد دنيا آزاد باشم و فقط به شاعرى بپردازم و قصايد و مدايحى در وصف تو بسرايم كه تا قيامت نام تو برقرار بماند.\n\nمعنی واژگان:شيرگير: دلير، نيرومند/ در سايه ي تو: تحت حمايت تو/ ميسّر: آسان به دست آمده."
      },
      {
        "text": "شعرم به یُمنِ مَدحِ تو صد مُلکِ دل گشاد / گویی که تیغِ توست زبانِ سُخنورم",
        "explanation": "معنی بیت: شعر من به میمنت و فرخندگی ستایش تو صد کشور دل را مسخر کرد، پنداری که زبان سخندان من شمشیر کشورگشای تست.\n\nمعنی واژگان:يمن: مبارکي/ گشاد: فتح کرد، تسخير کرد/ تيغ: شمشير/ زبان سخنور: زبان شاعر، زبان سرودسراي."
      },
      {
        "text": "بر گُلشنی اگر بگذشتم چو بادِ صبح / نِی عشق سرو بود و نه شوقِ صنوبرم",
        "explanation": "معنی بیت: اگر مانند باد صبا از گلزاري بگذرم، نه عشق تماشاي سرو در من است و نه اشتياق ديدن صنوبر.\n\nمحصول بيت ــ اگر چون باد سحرى گذرم به گلشنى بيفتد و از آن\u200Cجا بگذرم بدان كه نه عشق سر و مرا به آن\u200Cجا كشانده و نه شوق صنوبر. يعنى به هوس و آرزوى ديدن اين\u200Cها به گلشن نرفتم.\n\nموضوع بیت:دوست و دشمن (دل پر از هوای دوست) –مراتب عبادت کنندگان(مقام احرار)"
      },
      {
        "text": "بویِ تو می‌شنیدم و بر یادِ رویِ تو / دادند ساقیانِ طَرَب یک دو ساغرم",
        "explanation": "معنی ابیات: بوي خوش تو را مي شنيدم و ساقيان زيباروي بزم عيش و شادي، به ياد روي زيباي تو يکي دو پيمانه به من شراب نوشاندند.\n\nمحصول بيت ــ بلكه در گلشن بوى تو را مى\u200Cشنيدم و به شوق روى تو ساقيان طرب و سرور يكى دو قدح ساغرم دادند. يعنى سبب رفتنم به گلشن، ياد رخ تو است :\n\nبه ياد روى تو به گلشن مى\u200Cروم چون با رفتن بدان\u200Cجا برايم سرو خاطر و خوشى حاصل مى\u200Cشود.\n\nمعنی واژگان: ساقيان طرب: شادي و طرب به شراب تشبيه شده است که ساقياني آن را به شادخواران مي نوشانده اند. يک دو: عدد ترديدي است يعني يا يکي يا دوتا/ ساغر: پيمانه ي شراب"
      },
      {
        "text": "مستی به آبِ یک دو عِنَب وضعِ بنده نیست / من سالخورده پیرِ خرابات پَروَرَم",
        "explanation": "معنی بیت: حال من چنان نیست که بآب یک دو دانه انگور مست شوم، من پیری کهنسال و پروردة میکدة عشقم، شاعری گوید :\n\nکفاف کی دهد این باده ها بمستی ما\n\nخم زمانه تهی شد زمی پرستی ما\n\nمعنی واژگان:عنب: انگور/ وضع: شأن، مرتبه، مقام/ خرابات پرور: پرورده شده در ميخانه"
      },
      {
        "text": "با سِیرِ اخترِ فلکم داوری بَسیست / انصافِ شاه باد در این قصه یاورم",
        "explanation": "معنی بیت: از گردش فلک بسیار شکایت دارم، داد شهریار در این عرض حال مددگار من باد.\n\nمعنی واژگان:سير: گردش/ اختر: ستاره/ فلک: آسمان/ داوري: نزاع و ستيز/ انصاف: عدل، حق را به حق دار دادن/ قصّه: شکايت/ ياور: کمک کننده، پشتيبان."
      },
      {
        "text": "شُکرِ خدا که باز در این اوجِ بارگاه / طاووسِ عرش می‌شنود صیتِ شَهپَرَم",
        "explanation": "معنی بیت: سپاس خدای را که بار دیگر در این آستان که با فلک از عظمت و رفعت پهلو می زند جبرئیل طاوس فرشتگان آسمان آواز شهپر مرا می شنود؛ مقصود اینست که شهرت من در آسمان بگوش جبرئیل نیز رسیده است.\n\nمعنی واژگان:باز: دوباره/اوج بارگاه: مقصود رونق و شادابي قصر و بارگاه است به خاطر نزول مظفّرانه ي پادشاه/ طاووس عرش: جبرئيل امين/ صيت: آواز/ شهپر: بال، بزرگترين پر و بال/ مقصود از صيت شهپر در اين بيت صداي خواندن اشعار است که حافظ آنها را سروده و با آواز مي خواند"
      },
      {
        "text": "نامم ز کارخانهٔ عُشّاق محو باد / گر جز محبتِ تو بُوَد شغلِ دیگرم",
        "explanation": "معنی بیت: اگر جز عشق و محبّت تو به کار ديگري بپردازم، اميدوارم که نامم از دنياي عاشقان محو و نابود گردد.\n\nمحصول بيت ــ نامم از كارخانه عشاق محو گردد و هرگز ياد كرده نشود «به خاطرها نيايد» مراد: اگر غير از محبت تو به ديگرى توجه داشته باشم نامم محو گردد يعنى اگر محبت تو را ترك گويم و تمايلى به شاهزاده نشان دهم هر قدر هم كه حالم را رعايت نمايد.\n\nاى عاشقان روى تو از ذره بيشتر\n\nمن كى رسم به وصل تو كز ذره كمترم\n\nمعنی واژگان:کارخانه ي عشاق: دنياي عاشقان/ محو: نابود، از ميان رفته، خط زده/ شغل: کار، سرگرمي"
      },
      {
        "text": "شِبلُ الاَسَد به صیدِ دلم حمله کرد و من / گر لاغرم وگرنه شکارِ غضنفرم",
        "explanation": "معنی بیت: خواجه شه زاده را اگرچه نام او غضنفر است، بچّه ي شير و شاه منصور، پدرش را به شير بيشه مانند کرده است و مي فرمايد: بچّه ي شير به قصد شکار دلم به سوي من حمله کرد، ولي من چه لاغر باشم و چه فربه، صيد شير بيشه ام و شاه منصور را مدح مي کنم.\n\nمحصول بيت ــ خواجه شهزاده را به بچه شير و خود شاه را به شير تشبيه نموده مى\u200Cفرمايد : شبل\u200Cالاسد براى صيد دلم به من حمله كرد و هجوم آورد اما من چه لاغر و چه فربه شكار شيرم.\n\nمعنی واژگان:شبل الاسد: بچه ي شير/ صيد: شکار کردن/ غضنفر: شير و اشاره ي صريح است به سلطان غضنفر پسر شاه منصور که در سال ۷۹۵ با اغلب افراد خاندان آل مظفّر به امر امير تيمور کشته شد."
      },
      {
        "text": "ای عاشقانِ رویِ تو از ذَرِّه بیشتر / من کِی رَسَم به وصلِ تو کز ذَرِّه کمترم",
        "explanation": "معنی بیت: ای آنکه شیفتگان جمالت از عدد ذرات افزونترند، من بحضورت نتوانم بار یافت چه از ذرة خرد هم ناچیزترم.\n\nمعنی واژگان:ذرّه: آنچه در شعاع نور آفتاب به صورت ريزه هاي گرد مانند به چشم مي خورد/ وصل: وصال، رسيدن به معشوق يا ممدوح."
      },
      {
        "text": "بنما به من که مُنکِرِ حُسنِ رخِ تو کیست / تا دیده‌اش به گِزلِکِ غیرت برآورم",
        "explanation": "معنی بیت: بمن نشان بده که زیبایی جمال ترا که تکذیب می کند، تا من چشم او را با کارد حمیت و رشگ از کاسه بیرون کشم.\n\nمعنی واژگان:بنما: نشان بده/ منکر: انکارکننده/ حسن رخ: زيبايي چهره/ ديده: چشم /گزلک: چاقو، خنجر /غيرت: حميّت، احساس بيگانگي کردن/ برآورم: بيرون بياورم."
      },
      {
        "text": "بر من فُتاد سایهٔ خورشیدِ سلطنت / و اکنون فَراغت است ز خورشیدِ خاورم",
        "explanation": "معنی بیت: سايه ي لطف پادشاه بر سر من افتاد و من اکنون ديگر از خورشيد خاوري بي نياز و آسوده ام.\n\nمحصول بيت ــ سايه خورشيد سلطنت به روى من افتاد: شاه كه ظل الله است سايه لطف و احسانش بر سر من افتاد پس حالا ديگر از شمس خاور فارغم يعنى در ايام سعادت شاه به هيچ كس احتياج ندارم. مراد: احتياج به تفقد و رعايت شهزاده ندارم.\n\nمعنی واژگان:خورشيد سلطنت: مقصود پادشاه است/ فراغت: آسايش، آسودگي/ خورشيد خاور: خورشيدي که از مشرق طلوع مي کند."
      },
      {
        "text": "مقصود از این معامله بازارتیزی است / نی جلوه می‌فروشم و نی عشوه می‌خرم",
        "explanation": "معنی بیت: مراد من از این شیوه رفتار بازار خود را رونق دادن است وگرنه ظاهر سازی و جلوه نمایی عرضه نمی کنم و خریدار نیرنگ هم نیستم.\n\nمعنی واژگان:معامله: داد و ستد احساسي و فرنگي (خواندن شعر براي ممدوح و جلب توجه او)/ بازار تيزي: بازار گرمي، رونق بازار/ جلوه فروختن: فريب دادن/ عشوه خريدن: فريب خوردن."
      }
    ]
  },
  {
    "title": "غزل شماره ۳۳۰ حافظ",
    "verses": [
      {
        "text": "تو همچو صبحی و من شمعِ خلوتِ سَحَرم / تبسمی کن و جان بین که چون همی‌سِپرَم",
        "explanation": "معنی بیت: تو بامداد روشنی و من شمع خلوتگاه یا سراپرده سحرم که در واپسین دم زندگانی است، لبی بخندة نمکین بگشا و بنگر که چه آسان جان تسلیم می کنم.\n\nمعنی واژگان:صبح: مقصود بامداد قبل از طلوع خورشيد است/ شمع خلوت سحر: شمع سحرگاهي که در خلوت مردمان آخرين دقايق عمر خود را مي گذراند/ تبسّم کردن: لبخند زدن که اشاره اي است به لبخند معشوق، همچنين جلوه هاي اوليّه ي خورشيد/جان بين که چون همي سپرم: جان سپردن عاشق از شوق لبخند معشوق و اشاره اي است به خاموش شدن شمع."
      },
      {
        "text": "چُنین که در دلِ من داغِ زلفِ سرکَشِ توست / بنفشه زار شود تُربَتَم چو درگذرم",
        "explanation": "معنی بیت: اینگونه که در خاطرم سوز جانگدازی از درازدستی و سرپیچی گیسوی تو نهان است، پس از مرگ بسبب این داغ از خاک من بنشان حسرت دل بنفشه می روید.\n\nمعنی واژگان:داغ: حسرت، اثر و نشان/ زلف سرکش: زلف بلند و پريشان/ بنفشه زار: زمين پر از بنفشه/ تربت: خاک گور/ در گذشتن: مردن"
      },
      {
        "text": "بر آستانِ مرادَت گشاده‌ام درِ چشم / که یک نظر فِکنی، خود فِکندی از نظرم",
        "explanation": "معنی بیت: بر درگاه تو که آستان مقصودست، دیدة امید دوخته ام تا یکبار بچشم عنایت در من نگاه کنی ولی تو بمن بی اعتنایی کردی و مرا از نظر انداختی.\n\nمعنی واژگان:آستان مرادت: آستانه ي درگاه تو که مراد و مقصود عاشقان است/ در چشم: به مناسبت آستان کلمه ي «در» براي چشم آمده است/ يک نظر فکني: يکبار به من توجّه کني، نگاه کني/ خود: کلمه ي خود در اينجا به جاي «اما» و «ولي» به کار رفته است يا به جاي «تو»/ از نظر افکندن: توجّه نکردن/ نظر افکندن و از نظر افکندن با ظرافت به کار رفته است"
      },
      {
        "text": "چه شُکر گویمت ای خیلِ غم، عَفاکَ الله / که روزِ بی‌کسی آخر نمی‌روی ز سرم",
        "explanation": "معنی بیت: ای لشکر اندوه، خداوند ترا بسلامت دارد، من از عهدة سپاسگزاری از تو برنمی آیم، چه در روزگار تنهایی و فراق یاران از من جدا نمی شوی و همواره در کنار منی.\n\nمعنی واژگان:خيل غم: لشکر اندوه/ عفاک الله: خدا ترا ببخشايد/آخر: عاقبت، هم."
      },
      {
        "text": "غلامِ مردمِ چشمم، که با سیاه دلی / هزار قطره بِبارَد چو دردِ دل شِمُرَم",
        "explanation": "معنی بیت: چاکر مردمک دیده ام که اگرچه سیاه دل و بیرحم است، آنگاه که من غمهای دل را یکایک بر زبان می آورم، قطره های بیشمار سرشک روان می سازد.\n\nمعنی واژگان:غلام: بنده، چاکر/ مردم چشم: مردمک چشم/ سياهدلي: اشاره است به سياه بودن مردمک چشم و معني ديگر سياهدلي بي رحمي و سنگدلي است / قطره: مقصود قطره ي اشک است."
      },
      {
        "text": "به هر نظر بُت ما جلوه می‌کند، لیکن / کس این کرشمه نبیند که من همی‌ نِگَرَم",
        "explanation": "معنی ییت: زیبای ما در برابر هر چشمی نمایشی از حسن می دهد ولی هیچکس این ناز  و غمزه را که من از وی می بینم نمی یابد.\n\nمعنی واژگان:بت: معشوق دلربا/ کرشمه: ناز و غمزه، به گوشه ي چشم اشاره کردن/نگريستن: مشاهده کردن."
      },
      {
        "text": "به خاکِ حافظ اگر یار بگذرد چون باد / ز شوق در دلِ آن تنگنا کفن بِدَرَم",
        "explanation": "معنی بیت: اگر محبوب بر گور حافظ مانند نسیم سبک سیر گذاری آرد، من از اشتیاق دیدارش در آن جای تنگ جامة مرگ را چاک می زنم.\n\nمعنی واژگان:خاک: قبر، تربت/ چون باد: با شتاب /در دل: در ميان/ تنگنا: جاي تنگ"
      }
    ]
  },
  {
    "title": "غزل شماره ۳۳۱ حافظ",
    "verses": [
      {
        "text": "به تیغم گَر کشد دستش نگیرم / وگر تیرم زَنَد منّت پذیرم",
        "explanation": "معنی بیت: اگر معشوق، مرا با شمشير بکشد، مانعش نمي شوم و اگر مرا با تير بزند، سپاس گزار او خواهم بود.\n\nمحصول بيت ــ اگر چنان چه جانان مرا با شمشير هم بكشد دستش را نمى\u200Cگيرم: مانعش نمى\u200Cشوم كه مرا نكشد و اگر هم با تيرم بزند بامنت مى\u200Cپذيرم. يعنى اين كار او را يك منت مى\u200Cدانم و به جان مى\u200Cخرم. خلاصه هر چه از جانب جانان به من برسد با جان و دل قبول دارم چه زهر باشد و چه شكر.\n\nمعنی واژگان:تيغ: شمشير/ منّت پذيرم: از جان و دل سپاسگزارم"
      },
      {
        "text": "کمانِ ابرویت را گو بزن تیر / که پیشِ دست و بازویت بمیرم",
        "explanation": "معنی بیت: فرمان بده تا کمان ابروی تو بر من تیر افکند. خدا کند که پیش مرگ و فدای دست و بازوی تو گردم.\n\nمعنی واژگان: پيش دست و بازويت: در مقابل قدرت تيراندازي تو"
      },
      {
        "text": "غمِ گیتی گر از پایم درآرد / بجز ساغر که باشد دستگیرم؟",
        "explanation": "معنی بیت: اگر غم دنيا مرا از پا درآورد و نابودم کند، به جز جام شراب چه کسي مي تواند مرا ياري دهد و از غم رها سازد؟\n\nمحصول بيت ــ اگر غم دنيا مرا از پاى درآرد: نابود و پايمالم نمايد، به\u200Cجز ساغر كه دستگيرم مى\u200Cشود؟ يعنى كه به من نيرو مى\u200Cبخشد؟ و مانع نابوديم مى\u200Cگردد.\n\nمعنی واژگان:گيتي: جهان/ از پا درآوردن: به زمين زدن، سرنگون کردن/ ساغر: جام شراب/ دستگير: کمک کننده، ياري کننده."
      },
      {
        "text": "برآی ای آفتابِ صبحِ امّید / که در دستِ شبِ هجران اسیرم",
        "explanation": "معنی بیت: ای چهرة یار که مهر درخشندة بامداد امید منی نمایان شو که در پنجة تاریکی شب فراق گرفتار آمده ام.\n\nمعنی واژگان:برآي: طلوع کن"
      },
      {
        "text": "به فریادم رَس ای پیرِ خرابات / به یک جرعه جوانم کن که پیرم",
        "explanation": "معنی بیت: اي پير ميکده، به فريادم برس و با جرعه اي شراب جوانم کن که پير و فرسوده شده ام.\n\nمحصول بيت ــ اى پيرميخانه به فريادم رس و مرا با يك جرعه جوان كن كه پيرم يعنى با يك قدح مرا احيا كن.\n\nمعنی واژگان:پير خرابات: پير ميخانه ي (عشق)، پير مغان/ جرعه: يک شربت از هر مايعي"
      },
      {
        "text": "به گیسویِ تو خوردم دوش سوگند / که من از پایِ تو سر بر نگیرم",
        "explanation": "معنی بیت: دیشب بزلف تو قسم یاد کردم که سر بر قدمت نهم، همانگونه که گیسوی تو سر بر پای تو دارد."
      },
      {
        "text": "بسوز این خرقهٔ تقوا تو حافظ / که گر آتش شَوَم در وی نگیرم",
        "explanation": "معنی بیت: ای حافظ، تو این دلق پرهیزگاری ریاکارانه را بآتش در افکن و نابود ساز، چه اگر من چون آتش هم گرم نفس شوم، در این خرقه تأثیری نتوانم کرد.\n\nمعنی واژگان:تقوي: پرهيزگاري/ نگيرم: آتش نمي زنم، اثر نمي کنم."
      }
    ]
  },
  {
    "title": "غزل شماره ۳۳۲ حافظ",
    "verses": [
      {
        "text": "مزن بر دل ز نوکِ غمزه تیرم / که پیشِ چشمِ بیمارت بمیرم",
        "explanation": "معنی بیت: با پیکان تیر کرشمه و ناز دلم را هدف مساز که من خود در برابر چشم خمارآلود تو جان می سپارم و نیازی به تیر افکندن نیست.\n\nمعنی واژگان:غمزه: ناز و کرشمه، به گوشه ي چشم نگاه کردن/ چشم بيمار: چشم خمارآلود/ پیش چشم بیمارت بمیرم: يکي آنکه بدون آنکه تير غمزه ي تو باشد من خود در مقابل چشمان خمارآلود تو مي ميرم و ديگر آنکه حرف که را به معني «تا» بگيريم، يعني با غمزه ي خود بر دل من تير مزن تا من خود در مقابل چشمان خمارآلود تو بميرم"
      },
      {
        "text": "نِصاب حُسن در حدِّ کمال است / زکاتم دِه که مسکین و فقیرم",
        "explanation": "معنی بیت: سرمایة زیبایی تو بدرجه و حد کامل رسیده است که زکات آن را دادن واجب است پس زکات حسن خود را باین بیدل درماندة تهیدست بپرداز.\n\nمعنی واژگان:نصاب: اندازه ي معين از چيزي که باعث واجب شدن زکات بر آن چيز مي شود/ حسن: زيبايي/ نصاب حسن : اصل و سرمایه زیبایی/ حدّکمال: اندازه ي کامل، اندازه ي نهايي/ زکات: يک دهم از چيزهاي معيني که بايد به فقرا و مساکين داده شود/ مسکين: بيچاره/ فقير: گدا"
      },
      {
        "text": "چو طفلان تا کِی ای زاهد، فریبی / به سیبِ بوستان و شهد و شیرم",
        "explanation": "معنی بیت: ای پارسا دیگر مرا چون کودکان بوعدة نعمتهای بهشتی مانند سیب و عسل و شیر فریب مده که من تنها شهد لب و سیب زنخدان یار را خواهانم.\n\nمعنی واژگان:سيب بوستان: سيب بهشت (که اشاره ي ظريفي است که در کتاب مقدّس، آنچه حضرت آدم را از بهشت بيرون راند، خوردن سيب به اغوا و فريب شيطان بود، که در اينجا زاهد با شيطان ارتباطي پيدا مي کند)/ شهد و شير: عسل و شير، اشاره است به آيه ي ۱۵ از سوره ي محمد (۴۷) که در بهشت جويهاي شير و عسل روان است"
      },
      {
        "text": "چُنان پُر شد فضایِ سینه از دوست / که فکرِ خویش گم شد از ضمیرم",
        "explanation": "معنی بیت: آنگونه پهنة سینه از هوای دوست پر گشت که اندیشة خودی فراموش شد و ناپدید گشت.\n\nمعنی واژگان:ضمير: دل/ سينه از دوست پر شده است نه عشق و دوست، يعني عاشق عين معشوق شده است./ عاشق خود را ديگر پيدا نمي کند./ فضای سینه : گشادگی یا پهنة سینه"
      },
      {
        "text": "قدح پُر کن که من در دولتِ عشق / جوانبخت جهانم گرچه پیرم",
        "explanation": "معنی بیت: ساغر سرشار بده که من به سعادت عشق یار یکتا نیکبخت جهان گشتم، اگرچه پیر شده ام.\n\nمعنی واژگان:قدح: پياله ي بزرگ شراب/ جوانبخت: خوشبخت/ دولت عشق : یمن و سعادت و اقبال محبت"
      },
      {
        "text": "قراری بسته‌ام با مِی فروشان / که روزِ غم به جز ساغر نگیرم",
        "explanation": "معنی بیت: با مي فروشان عهد و پيماني بسته ام که به هنگام غم و درد به جز جام شراب در دست نگيرم.\n\nمحصول بيت ــ با مى\u200Cفروشان عهد و پيمان بسته\u200Cام، كه روز غم به جز ساغر چيزى به\u200Cدست نگيرم. يعنى روزى كه غمناكم باده بنوشم.\n\nمعنی واژگان:قرار بستن: پيمان بستن/ ساغر: جام شراب"
      },
      {
        "text": "مبادا جز حسابِ مُطرب و مِی / اگر نقشی کشد کِلکِ دبیرم",
        "explanation": "معنی بیت: اگر خامة دبیران محاسب یا کرام الکاتبین در نامة حساب من چیزی می نویسد، امیدوارم که تنها هزینة رامشگر و باده باشد.\n\nمعنی واژگان:مبادا: نکند که، خدا نکند که/ مطرب: رامشگر /نقشي کشد: چيزي بنويسد/ کلک: قلم/ دبير: نويسنده (که صفت قلم است)"
      },
      {
        "text": "در این غوغا که کَس کَس را نپُرسد / من از پیرِ مُغان منّت پذیرم",
        "explanation": "معنی بیت: در اين روزگار پر از آشوب و فتنه که کسي از حال ديگري باخبر نيست، من سپاس گزار پير مغانم که مرا از ياد نبرده است.\n\nمحصول بيت ــ در آن غوغا كه كسى هيچ كس را نمى\u200Cپرسد: در روز حشر من از پير مغان منت مى\u200Cپذيرم. يا خود من منت\u200Cپذير پير مغانم. يعنى بواسطه نعمتش كه شامل حالم شده در آن روز منتش را قبول دارم. حاصل بيان از نعمت\u200Cهاى فراوانش كه برخوردار شده\u200Cام ممنونم و معترف احسانش هستم.\n\nمعنی واژگان:غوغا: جماعت متشکل از افراد مختلف اجتماع، جماعتي که باعث آشوب و فتنه باشند/ پرسيدن: احوال پرسيدن/ پيرمغان: مرشد، مراد/ منّت پذير: شکرگزار"
      },
      {
        "text": "خوشا آن دَم کز اِستغنایِ مستی / فَراغت باشد از شاه و وزیرم",
        "explanation": "معنی بیت: خوشا آن مستي اي که از شدّت بي نيازي و استغنا مرا از شاه و وزير راحت و آسوده مي کند.\n\nمحصول بيت ــ چقدر خوش است آن دم و آن ساعت كه استغناى مستى از شاه و وزير بى\u200Cنيازم كند. يعنى هنگام مستانگى دنيا و مافيهايش در نظر شخص به قدر يك چوب ارزش ندارد تا چه برسد به شاه و وزير.\n\nمعنی واژگان:استغنا: بي نيازي/ فراغت: بي اعتنايي و وارستگي"
      },
      {
        "text": "من آن مرغم که هر شام و سحرگاه / ز بامِ عرش می‌آید صَفیرم",
        "explanation": "معنی بیت: من آن طایر قدسی ام که درین خاکدان اسیرم و هرشب و بامداد پگاه آواز جانهای پاک از فراز تختگاه آسمان مرا بسوی خود می خوانند، حافظ در غزل دیگر فرماید :\n\nترا ز کنگرة عرش می زنند صفیر\n\nندانمت که درین دامگه چه افتادست\n\nمعنی واژگان: صفير: صداي مرغ"
      },
      {
        "text": "چو حافظ گنج او در سینه دارم / اگرچه مُدَّعی بیند حقیرم",
        "explanation": "معنی بیت: حافظ وار گنج عشق دوست را در سینه پنهان کرده ام، هر چند رقیب مرا بدیدة خواری بنگرد.\n\nمعنی واژگان:گنج: مقصود عشق يار يا خود يار است/ مدّعي: رقيب، بدخواه/ حقير: کوچک و بي مقدار."
      }
    ]
  },
  {
    "title": "غزل شماره ۳۳۳ حافظ",
    "verses": [
      {
        "text": "نمازِ شامِ غریبان چو گریه آغازم / به مویه‌هایِ غریبانه، قِصه پردازم",
        "explanation": "معنی بیت :بهنگام نمازی که در شام غربت و دوری از دیار و یار خوانده می شود، چون گریستن گیرم بازاریهای غریب وار ماجرای خود را باز می گویم."
      },
      {
        "text": "به یادِ یار و دیار آن چنان بِگِریَم زار / که از جهان رَه و رسمِ سفر براندازم",
        "explanation": "معنی ابیات: بیاد دوست و شهریار چنان سوزناک گریه خواهم کرد که از گیتی شیوه و آئین سفر را نابود سازم.\n\nمعنی واژگان:نماز شام: به هنگام تاريک شدن، در اول تاريکي شب/غريب: دور از وطن/ مويه: گريه و زاري/ غريبانه: از روي غريبي/ قصّه پرداختن: شکايت کردن، ماجراي غم انگيز خود را گفتن/ ديار: سرزمين/ ره و رسم سفر براندازم: فکر سفر کردن را از ذهن مردم جهان محو مي کنم، کاري کنم که ديگر کسي سفر نکند/ نماز شام در اصل به معني نماز مغرب است امّا در اينجا مقصود هنگام نماز مغرب است يعني هنگام تاريک شدن يا اول تاريکي شب است و چون افراد دور از وطن در اين هنگام دلگيري بيشتر دارند آنرا به هنگام تاريکي دلگير شب معني کرديم."
      },
      {
        "text": "من از دیارِ حبیبم نه از بِلاد غریب / مُهَیمنا به رفیقانِ خود رسان بازم",
        "explanation": "معنی بیت: من از شهر دوست آمده ام نه از کشور بیگانه، ای خداوند نگهبان مرا که آواره شدم بدیار خود به نزد یاران بازگردان.\n\nمعنی واژگان:ديار: سرزمين/ حبيب: دوست/ بلاد: شهرها /غريب: بيگانه/ مهيمن: خداوند نگهبان و ايمني بخش/ باز: دوباره."
      },
      {
        "text": "خدای را مددی ای رفیقِ رَه تا من / به کویِ میکده دیگر عَلَم برافرازم",
        "explanation": "معنی بیت: ای همسفر من برای خشنودی خدا یاری فرما تا بار دیگر در کوی میفروش درفش اقامت افراشته دارم.\n\nمعنی واژگان:خداي را: براي خدا/ مدد: کمک /رفيق ره: دوست همراه/ کوي ميکده: گذرگاه ميخانه/ علم برافرازم: مقيم شوم، مستقر شوم، همه بدانند که من آنجا هستم."
      },
      {
        "text": "خِرَد ز پیریِ من کِی حساب برگیرد؟ / که باز با صَنَمی طفل، عشق می‌بازم",
        "explanation": "معنی بیت: عقل کهنسال مرا پیر بحساب نمی آورد و جوان می پندارد، چه می بیند که با نگاری نوجوان و زیبا مهر می ورزم.\n\nمعنی واژگان:خرد: عقل/ ز پيري من کي حساب برگيرد: پيري مرا معتبر نمي شمارد/ صنمي طفل: زيبايي خردسال"
      },
      {
        "text": "به جز صَبا و شمالم نمی‌شناسد کَس / عزیز من! که به جز باد نیست دَم‌سازم",
        "explanation": "معنی بیت: اي عزيز من، به جز باد صبا و نسيم شمال کسي مرا نمي شناسد، زيرا تنها باد دوست و هم دم من است.\n\nمصراع دوم را به گونه ي ديگر نيز مي تواند معنا نمود:\n\nخواجه با طنز تلخي مي فرمايد: چه قدر من عزيز و گرامي ام که فقط باد محرم و يار من است!\n\nمحصول بيت ــ اى عزيز من مرا به جز از شمال و صبا كسى نمى\u200Cشناسد: زيرا غير از باد مصاحبى ندارم. يعنى اسرار جانان را به غير از صبا و شمال به غيره افشا نمى\u200Cكنم چون كه جز اين دو، همراز و دمسازى ندارم و هر دو اين\u200Cها از سر جانان آگاهند و مورد اطمينان عشاق.\n\nمعنی واژگان:صبا: بادي که از شمال يا مشرق مي وزد و پيام آور و پيام بر ميان عاشق و معشوق است/ شمال: بادي که از شمال مي وزد و سرد و دل انگيز است/ دمساز: رفيق، همدم، هم راز/ باد: يکي به معني باد صبا و باد شمال است و ديگري به معني آه."
      },
      {
        "text": "هوایِ منزل یار، آب زندگانیِ ماست / صبا بیار نسیمی ز خاکِ شیرازم",
        "explanation": "معنی بیت: هواي کوي يار براي ما آب حيات بخش است. اي صبا، بوي خوشي از خاک شيراز برايم بياور.\n\nمحصول بيت ــ هواى منزل يار آب حيات ماست. پس حالا اى صبا از خاك شيراز برايم بوى خوشى بيار. يعنى از كوى جانان با يك بوى خوش مسرور و مشعوفم كن.\n\nمعنی واژگان:آب زندگاني: حيات بخش/ نسيم: بو"
      },
      {
        "text": "سِرشکم آمد و عیبم بگفت روی به روی / شکایت از کِه کنم؟ خانگی‌ست غَمّازَم",
        "explanation": "معنی بیت: اشکم روان شد و عیب مرا در برابرم فاش کرد (و مرا در عشق ورزی رسوا نمود)، از کسی گله مند نتوانم بود، چه سخن چین من یعنی اشک دشمن خانه زاد منست نه بیگانة ناشناس.\n\nمعنی واژگان:سرشک: اشک خونين/ روبه روي: مقصود اين است که در حضور کسي عيب او را به ديگران گفتن، ضمناً اشاره اي است به اين که اشک بر روي (= چهره) مي ريزد/ غمّاز: سخن چين/ خانگي: دست پرورده ي خود"
      },
      {
        "text": "ز چَنگِ زهره شنیدم که صبح‌دم می‌گفت / «غلامِ حافظِ خوش‌لهجهٔ خوش‌آوازم»",
        "explanation": "معنی بیت: از صداي چنگ ستاره ي زهره شنيدم که سحرگاه مي گفت: من بنده ي حافظ خوش زبان خوش الحانم؛ يعني او از من زيباتر مي خواند و نغمه گري مي کند.\n\nمحصول بيت ــ هنگام صبح از چنگ زهره شنيدم كه مى\u200Cگفت: من مريد حافظ خوش لهجه و خوش آوازم. يعنى من دوستدار حافظ خوشگويم\n\nمعنی واژگان:چنگ: نام سازي است زهي/ زهره: ستاره ي ناهيد که مظهر موسيقي و شادي و طرب است /خوش لهجه: خوش بيان/ غلام : چاکر زر خرید./ يکي از دلايل خوش آوازي حافظ همين بيت است و گويند يکي از معاني حافظ «آوازه خوان» است"
      }
    ]
  },
  {
    "title": "غزل شماره ۳۳۴ حافظ",
    "verses": [
      {
        "text": "گر دست رَسَد در سرِ زُلفینِ تو بازم / چون گوی چه سرها که به چوگانِ تو بازم",
        "explanation": "معنی بیت: اگر بار دیگر در گیسوی تو چنگ درزنم، گوی سان سرها در خم چوگان عشقت خواهم باخت یعنی جان بازیها خواهم کرد.\n\nمعنی واژگان:زلفين: گيسوان/. باز: دوباره/ گوي: مقصود گويي است که در ميدان چوگان بازي با چوگان زده مي شود/چوگان: چوب دراز سرکجي است که در ميدان چوگان بازي با آن گوي را مي زنند و از ميدان به در مي کنند."
      },
      {
        "text": "زلفِ تو مرا عمر دراز است ولی نیست / در دست، سرِ مویی از آن عمرِ درازم",
        "explanation": "معنی بیت: گیسوی تو نزد من حکم رشتة دراز زندگانی است اما افسوس که یک تار از آن زلف فروهشته که رشتة عمر منست در کفم نیست.\n\nمعنی واژگان:به کنايه درازي زلف بيان شده است"
      },
      {
        "text": "پروانهٔ راحت بده ای شمع که امشب / از آتشِ دل پیش تو چون شمع گُدازم",
        "explanation": "معنی بیت: ای شمع مجلس افروز، رخصت آسایشی بمن بده تا امشب از سوز درون در بر تو شمع سان بسوزم و بسازم.\n\nمعنی واژگان:پروانه: اجازه/ راحت: نزول و استراحت، مقصود ماندن در پيش يار است/ شمع: (در مصراع اول) کنايه از معشوق است/گداختن: آب شدن"
      },
      {
        "text": "آن دَم که به یک خنده دَهَم جان چو صُراحی / مستانِ تو خواهم که گُزارَند نمازم",
        "explanation": "معنی بیت: در آن نفس که بیکبار مانند مینای می خنده از گلو برآورم و قالب تهی کنم، می خواهم که سر مستان عشق تو بر جنازة من نماز گزارند و قدر این عاشق دلسوخته را بشناسند، شاعر گوید :\n\nمردم  ز رشگ چند ببینم که جام می\n\nلب بر لبت گذارد و قالب تهی کند\n\nمعنی واژگان:آن دم: در آن لحظه/ خنده: از يک جهت صداي بيرون آمدن شراب از دهانه ي صراحي و از جهت ديگر نشانه ي آن است که عاشق با کمال ميل در راه معشوق جان مي دهد، و به تعبير ديگر اين خنده، خنده ي معشوق است و جان دادن صراحي خالي شدن آن از شراب است/ صراحی : مینای می/ مستان: مقصود سرمستان از عشق يار است و نيز اشاره است به مستان ميخانه که منتظر گرفتن جام شراب و نوشيدن آن هستند و نيز اشاره است به چشمان يار/ نماز: مقصود نماز ميت است امّا از طرف ديگر فرودآوردن مستان سر را در مقابل ساقي هم موردنظر است."
      },
      {
        "text": "چون نیست نمازِ منِ آلوده نمازی / در میکده زان کم نَشَوَد سوز و گُدازم",
        "explanation": "معنی بیت: چون نماز من آلوده دامن پاک و پاکیزه نیست، در میخانة محبت پیوسته در سوختن و گداختنم تا آتش عشق آلایش مرا بزداید و نمازی و پاکم سازد.\n\nمعنی واژگان:نمازي: مطهّر، پاک/ ميکده: اشاره است به ميخانه که جايگاه خلوص و بي ريايي است و آلودگان به ريا و خودنمايي در آنجا راهي ندارند/ سوز و گداز: ناله و زاري و سوزش معنوي و گداختن روحي"
      },
      {
        "text": "در مسجد و میخانه خیالت اگر آید / محراب و کمانچه ز دو ابرویِ تو سازم",
        "explanation": "معنی بیت: اگر طلعت تو در مسجد و میکده در آینة خیال من نمایان شود، از دو ابروی تو برای دل خود در مسجد محراب و در میخانه ساز طرب میسازم.\n\nمعنی واژگان:کمانچه: سازي است زهي، يکي از آلات موسيقي است، بعضي کمانچه را به طاقچه اي تعبير کرده اند که در ميخانه محل گذاشتن صراحي بوده است"
      },
      {
        "text": "گر خلوتِ ما را شبی از رخ بِفُروزی / چون صبح بر آفاقِ جهان سر بِفَرازم",
        "explanation": "معنی بیت: اگر یک شب با آفتاب چهرة خود خلوت سرای ما را روشن کنی، مانند بامداد تابناک بر کران تا کران عالم سر بفخر بلند کنم.\n\nمعنی واژگان:رخ: چهره، صورت/ بفروزي: روشن کني/ آفاق: کرانه ها، افقها، سراسر/ سربفرازم: سرافرازي و سربلندي کنم."
      },
      {
        "text": "محمود بُوَد عاقبتِ کار در این راه / گر سر بِرَوَد در سرِ سودایِ اَیازم",
        "explanation": "معنی بیت: اگر سر در راه عشق ایاز خود(محبوب خود) ببازم یعنی جان فدا و برخی جانان خویش کنم، در طریق عاشقی فرجام کارم پسندیده و محمود (ستوده) خواهد بود؛ در این بیت ضمن تلمیح بداستان عشق محمود و ایاز از کلمة محمود بایهام معنی بعید آن ستوده و پسندیده منظور شده است.\n\nمعنی واژگان:محمود: پسنديده/ اين راه: راه عشق/ در سر: در راه/ سودا: عشق/ اياز: در اصل معشوق سلطان محمود، امّا در اينجا معشوق به گونه اي مستقل است. (اسم خاص بجاي اسم عام)"
      },
      {
        "text": "حافظ غمِ دل با که بگویم؟ که در این دور / جز جام نشاید که بُوَد محرمِ رازم",
        "explanation": "معنی بیت: اي حافظ، اندوه دلم را به چه کسي بگويم که در اين روزگار جز جام شراب کسي شايستگي ندارد که محرم رازم باشد.\n\nمحصول بيت ــ اى حافظ، غصه دل را به كه مى\u200Cتوان گفت: چون كه در اين دور و زمانه غير از قدح باده كسى لياقت ندارد كه محرم راز باشد: غير از جام، كسى شايستگى آن را ندارد كه محرم سر من شود. پس افشاى راز به\u200Cجز جام پيش ديگرى جايز نيست.\n\nمعنی واژگان:دور: زمانه، دوران."
      }
    ]
  },
  {
    "title": "غزل شماره ۳۳۵ حافظ",
    "verses": [
      {
        "text": "در خراباتِ مُغان گر گذر افتد بازم / حاصلِ خرقه و سجاده، روان دربازم",
        "explanation": "معنی بیت: اگر بار دیگر به میکده ی معرفت (خرابات مغان) راه یابم سرمایه ی طاعتی را که با دلق زاهدانه و جانماز عابدانه فراهم آورده ام، بی درنگ در قمار محبت خواهم باخت و صرف میگساری خواهم کرد. خواجه حافظ به این غزل شیخ سعدی نظر داشته است:\n\nاز تو با مصلحت خویش نمی پردازم\n\nهمچو پروانه که می سوزم و در می سازم\n\nمعنی واژگان:خرابات مغان: ميخانه اي که مغان (زرتشتيان) بر سر پا کرده اند، مرکز بي ريايي و مرکز جلوه هاي معشوق/ گذر: عبور، گذار/ باز: دوباره/ حاصل خرقه و سجاده: مقصود اعتبار ظاهري است که از راه عبادت و تقواي ريايي به دست آمده است و نيز ثواب اخروي که از راه عبادت و تقواي عرفي به دست آمده است و نيز ثواب اخروي که از راه عبادت و تقواي عرفي به دست آمده است و نيز خود خرقه و سجاده که مي تواند رهن مي واقع شود/ روان: بي درنگ، فوراً/ دربازم: از کف مي دهم."
      },
      {
        "text": "حلقهٔ توبه گر امروز چو زُهّاد زنم / خازنِ میکده فردا نَکُنَد در، بازم",
        "explanation": "معنی بیت: اگر امروز حلقه ی در بازگشت و توبه را بکوبم و زاهد شوم و از عشق روی بتابم، فردا نگهبان میخانه در بر روی من نخواهد گشود چه میخانه مقام عاشقان است نه جایگاه عاقلان.\n\nمعنی واژگان:حلقه: مقصود حلقه ي در است که معمولاً گدايان مي زنند و در اينجا «توبه» به خانه يا به در خانه تشبيه شده است که حلقه دارد/ زهّاد: زاهدان و پرهيزگاران (ولي در اينجا تعريضي ظريف هست که زاهدان بايد از زهد ريايي توبه کنند)/ امروز: اکنون/ خازن: در حقيقت صاحب ميخانه است که وجود شراب را از خريدار شراب دريافت مي کند، يا کسي که صراحي شراب را از خم و خمخانه به مجلس مي آورد و يا خمهاي شراب به گنجهايي تشبيه شده است که خازن (خزانه دار) دارد/ فردا: مقصود آينده است."
      },
      {
        "text": "ور چو پروانه دهد دست، فَراغِ بالی / جز بدان عارضِ شمعی نَبُوَد پروازم",
        "explanation": "معنی بیت: اگر  پروانه آسا دل آسودگی و فرصتی به دست آید، جز بر گرد آن چهره ی برافروخته چون شمع تابناک پرواز نکنم.\n\nمعنی واژگان:دهد دست: ميسّر شود/ فراغ بال: آسودگي خاطر، حافظ از کلمه ي بال استفاده ي ظريفي کرده است که با پروانه و پرواز مناسبت داشته باشد/ عارض شمعي: چهره ي درخشان"
      },
      {
        "text": "صحبتِ حور نخواهم که بُوَد عینِ قُصور / با خیالِ تو اگر با دِگری پردازم",
        "explanation": "معنی بیت: با وجود چهر ه ی تو در آینه ی خیال اگر به کس دیگر بنگرم عین کوته فکری است و از این روست که همنشینی با سیه چشمان بهشتی را هم خواستار نیستم.سعدی گوید:\n\nحور فردا که چنین روی بهشتی بیند\n\nگرش انصاف بود معترف آید به قصور\n\nمعنی واژگان:صحبت: همنشيني/ حور: زنان زيباي بهشتي، زنان سياه چشم بهشتي (که در فارسي مفرد حساب مي شود)/ عين قصور: کوتاهي محض، خطاي مطلق/ اشاره است به آيات متعدد قرآن که سخن از حور و قصور (قصرهاي بهشت) و عين (حورالعين) به ميان درآمده است/ با دگري پردازم: به ديگري توجّه کنم."
      },
      {
        "text": "سِرِّ سودایِ تو در سینه بماندی پنهان / چشمِ تَردامن اگر فاش نکردی رازم",
        "explanation": "معنی بیت: اگر دیده ی گریان سر عشق را آشکار نمی کرد، راز شیفتگی من بر جمال تو همچنان در فضای سینه می ماند.\n\nمعنی واژگان:سرّ سوداي تو: راز عشق تو/ چشم تر دامن: چشمي که اشک مي ريزد و گونه ها را تر مي کند، البته تر دامن به معني معصيت کار هم هست که از جهتي مناسب بيت است."
      },
      {
        "text": "مرغْ سان از قفسِ خاک هوایی گشتم / به هوایی که مگر صید کُنَد شهبازم",
        "explanation": "معنی بیت: از تنگنای  قفس خاک پرنده وار هواگیر شدم و به پرواز آمدم و از دام تعلق رستم، در این اندیشه و خیال که شاهباز عالم قدس شاید مرا صید کند.\n\nمعنی واژگان:مرغ سان: مانند مرغ، مانند پرنده اي/ قفس خاک: کره ي خاکي به قفس تشبيه شده است/ هوايي گشتم: پرواز کردم. عاشق شدم/ به هوايي: به اين اميد/ مگر: شايد/ شهباز: باز سفيد و بزرگي که در زمان قديم براي شکار تربيت مي کردند، در اينجا مقصود معشوق است."
      },
      {
        "text": "همچو چنگ ار به کناری ندهی کامِ دلم / از لبِ خویش چو نِی یک نفسی بِنْوازم",
        "explanation": "معنی بیت: اگر مانند چنگ با یک بار در آغوش گرفتن  مرا به مراد دل نمی رسانی، یک دم بنوازش همچون نی لب بر لبم نه. سعدی گوید:\n\nهمچو چنگم سر تسلیم و ارادت در پیش\n\nتو بهر ضرب که خواهی بزن و بنوازم\n\nمعنی واژگان:چنگ: نام سازي است زهي که موقع نواختن آن را بايد در کنار گرفت/ کنار: در آغوش کشيدن و به وصال رساندن/ ندهي کام دلم: مرا به آرزو نرساني/ بنوازم: نوازشم کن"
      },
      {
        "text": "ماجرایِ دلِ خون گشته نگویم با کس / زان که جز تیغِ غمت نیست کسی دَمسازم",
        "explanation": "معنی بیت: سرگذشت دل خونین را با کسی در میان نمی نهم، چه خون گشتگی دل من به شمشیر عشق توست و جز تیغ غم مرا یاری همدم نباشد.\n\nمعنی واژگان:ماجري: داستان/ دل خون گشته: دل پر غم و غصّه/ تيغ: شمشير /دمساز: همدم."
      },
      {
        "text": "گر به هر موی، سری بر تنِ حافظ باشد / همچو زلفت همه را در قدمت اندازم",
        "explanation": "معنی بیت: اي معشوق، اگر حافظ به تعداد موهاي خود سري بر بدن داشته باشد، همه ي آن سرها را مانند زلف بلند افتاده در پايت نثار قدمت خواهد کرد.\n\nمحصول بيت ــ اگر به هر موى تن حافظ سرى بودى. يعنى به اندازه و تعداد موهاى تن و سرش، حافظ سر داشت. همه آن\u200Cها را در قدمت مى\u200Cانداختم مانند زلفت. يعنى تمام آن\u200Cها را فداى راه تو مى\u200Cكردم.\n\nمعنی واژگان: در قدمت اندازم: در پای تو نثار کنم."
      }
    ]
  },
  {
    "title": "غزل شماره ۳۳۶ حافظ",
    "verses": [
      {
        "text": "مژدهٔ وصلِ تو کو کز سرِ جان برخیزم / طایرِ قُدسم و از دامِ جهان برخیزم",
        "explanation": "معنی بیت: نوید دیدار و خبر خوش وصال تو کجاست که من جان فدای آن کنم و به ترک این نیستی هست نما گویم. من پرندة عرش آشیانم و با بشارت وصل تو از بند جهان خاکی خویشتن را رها خواهم ساخت.\n\nمعنی واژگان:مژده: بشارت/ وصل: وصال، رسيدن به معشوق/ از سر جان برخيزم: از جان خود صرفنظر کنم/ طاير قدس: پرنده اي از عالم پاک (اشاره است به نفخ روح از جانب حق در انسان «و نفخت فيه من روحي»)"
      },
      {
        "text": "به ولای تو که گر بندهٔ خویشم خوانی / از سرِ خواجگیِ کون و مکان برخیزم",
        "explanation": "معنی بیت: به دوستی و مهر تو سوگند می خورم که اگر مرا چاکر خود شماری از فکر سروری یافتن بر جهان آفرینش دست باز می دارم.\n\nمعنی واژگان:ولا: دوستي، محبت/ بولاي تو: قسم به دوستي تو/ بنده: غلام، برده/ خواجگي: خواجه در مقابل بنده و غلام است و معمولاً به صاحب پرده و غلام خواجه مي گويند و مقصود از خواجگي مالکيّت و تسلّط و سلطنت و سروري است/ کون و مکان: مجموعه ي جهان مادّي و معنوي/ بندگي عشق برتر از خواجگي جهان مادّي و معنوي است"
      },
      {
        "text": "یا رب از ابرِ هدایت بِرَسان بارانی / پیشتر زان که چو گَردی ز میان برخیزم",
        "explanation": "معنی بیت: پروردگارا، پیش از آنکه وجود من همچون غباری از فضای هستی برخیزد و ناپدید گردد، از ابر کرم خود قطرة آب عنایتی بر این ذرة ناچیز بیفشان؛ مقصود آن است که خداوندا پیش از آنکه  مرگ فرا رسد، هدایتم فرما و رحمتی آور."
      },
      {
        "text": "بر سرِ تربتِ من با مِی و مُطرب بنشین / تا به بویت ز لحد رقص کُنان برخیزم",
        "explanation": "معنی بیت: بر خاک من با جام  باده و رامشگر گام رنجه کن و فرود آی تا من به آرزوی وصال تو از نهانگاه گور با وجد و شوق برخیزم و در بزم شریک شادی تو شوم.\n\nمعنی واژگان:تربت: خاک قبر/ مطرب: رامشگر/ بوي: آرزو، رايحه/ لحد: تنگناي قبر/ رقص کنان: در حال رقص و شادي، پاي کوبان/ برخاستن: به پا خاستن، حشر"
      },
      {
        "text": "خیز و بالا بنما ای بتِ شیرین حرکات / کز سرِ جان و جهان دست فشان برخیزم",
        "explanation": "معنی بیت: ای زیبای خوش رفتار بر پا بایست و با قامت بلند خود جلوه گری آغاز کن، تا من پای کوبان  و دست افشان از شور و اشتیاق دست از جان و جهان بشویم و به ترک هر دو گویم.\n\nمعنی واژگان:بالا بنما: قد و قامت خود را نشان ده/ بت شيرين حرکات: زيبايي که داروي رفتاري مطبوع و دلپذير است/ از سر چيزي برخاستن: ترک آن چيز را کردن /دست فشان: رقص کنان و شادي کنان."
      },
      {
        "text": "گرچه پیرم تو شبی تنگ در آغوشم کَش / تا سحرگه ز کنارِ تو جوان برخیزم",
        "explanation": "معنی بیت: اگرچه پيرم، شبي مرا سخت و محکم در آغوش بگير تا سحرگاه از آغوش تو جوان و سرزنده برخيزم.\n\nگفتم ز لبِ نوش لبان، پير را چه سود؟\n\nگفتا: به بوسه ي شکرينش جوان کنند\n\n(غزل ۷ / ۱۹۸)\n\n\nمحصول بيت ــ اگر چه پيرم اما تو شبى محكم به آغوشم گير: مرا به كنارت گير، تا كه سحرگه از كنارت جوان برخيزم. مراد: تنگ به آغوشم گير تا از نوجوان شوم.\n\nمعنی واژگان:تنگ: محکم و سفت و سخت/ در آغوش کشيدن: شراب وصل چشاندن"
      },
      {
        "text": "روز مرگم نفسی مهلتِ دیدار بده / تا چو حافظ ز سرِ جان و جهان برخیزم",
        "explanation": "معنی بیت: هنگام مردن به من رخصت ملاقات ارزانی دار تا حافظ وار به فرخندگی این دیدار جان فدا کنم و دست از جهان بشویم، حافظ در غزل دیگر  فرماید:\n\nاین جان عاریت که به حافظ سپرد دوست\n\nروزی رخش ببینم و تسلیم وی کنم\n\nمعنی واژگان:نفسي: يک لحظه/ مهلت: فرصت/ ديدار: ملاقات."
      }
    ]
  },
  {
    "title": "غزل شماره ۳۳۷ حافظ",
    "verses": [
      {
        "text": "چرا نه در پِیِ عزمِ دیارِ خود باشم / چرا نه خاکِ سرِ کویِ یارِ خود باشم",
        "explanation": "معنی بیت: چرا قصد رفتن به سرزمين خود را نداشته باشم؟ چرا خاک سر کوي معشوق خود نباشم؟\n\nمحصول بيت ــ چرا قصد رفتن به ديار خود نداشته باشم: چرا در اين نيت نباشم كه به مملكت خود بروم و چرا خاك سر كوى يار خود نباشم. حاصل اين كه چرا به مملكت خويش نروم و ملازم دلبران\u200Cاش نباشم.\n\nمعنی واژگان:در پي: به دنبال/ عزم: قصد، عزيمت کردن، رفتن/ ديار: سرزمين/ کوي: گذرگاه/ خاک کوي يار بودن نشان دهنده ي کمال عشق و علاقه به معشوق است."
      },
      {
        "text": "غمِ غریبی و غربت چو بر نمی‌تابم / به شهرِ خود رَوَم و شهریارِ خود باشم",
        "explanation": "معنی بیت: چون اندوه و آوارگی و دور ماندن از وطن را نمی توانم تحمل کنم و تاب آورم، به دیار خود باز می گردم تا پادشاه و صاحب اختیار خویشتن باشم.\n\nمعنی واژگان:غريبي: غريب بودن، دور از وطن بودن/ غربت: دور از وطن بودن/ برنمي تابم: تحمّل نمي کنم/ شهريار خود باشم: بر زندگي خود مسلّط باشم، سرور خود باشم"
      },
      {
        "text": "ز مَحرمان سراپردهٔ وصال شَوَم / ز بندگانِ خداوندگارِ خود باشم",
        "explanation": "معنی بیت: در شهر خود از راز داران حرم وصل یار  خواهم شد و چاکری از بندگان سرور خود خواهم گشت و سر در پیش بیگانه فرود نخواهم آورد.\n\nمعنی واژگان:محرم: رازدار، آشنا/ سراپرده: خيمه، حرمسرا/ وصال: رسيدن به معشوق/بندگان: غلامان، بردگان/ خداوندگار: ولينعمت، صاحب، خواجه."
      },
      {
        "text": "چو کار عمر نه پیداست باری آن اولی / که روزِ واقعه پیشِ نگارِ خود باشم",
        "explanation": "معنی بیت: چون حال زندگانی معلوم نیست، خلاصه سزاوار تر آن باشد که روز مرگ و هنگام رحیل در پیش یار خود در وطن جان بسپارم.\n\nمعنی واژگان:باري: در هر حال/ اولي: بهتر است، شايسته است/ روز واقعه: روز مرگ/ نگار: معشوق زيبا."
      },
      {
        "text": "ز دستِ بختِ گران‌خواب و کارِ بی‌سامان / گَرَم بُوَد گِلِه‌ای، رازدارِ خود باشم",
        "explanation": "معنی بیت: اگر از ستم طالع خواب آلود و پریشان حال خویش رنجشی داشته باشم، سر به گریبان خود فرو می برم و راز دل را فاش نمی کنم.\n\nمعنی واژگان:گران خواب: آنکه خوابش سنگين است/ بيسامان: پريشان/ رازدار خود باشم: اظهار نمي کنم."
      },
      {
        "text": "همیشه پیشهٔ من عاشقی و رندی بود / دگر بکوشم و مشغولِ کارِ خود باشم",
        "explanation": "معنی بیت: پيوسته کار من عاشقي و رندي بوده است. اگر بعد از اين تلاش کنم که به کار هميشگي خود مشغول باشم، شايسته و خوب خواهد بود.\n\nمحصول بيت ــ پيشه من دائمآ عاشقى و رندى بود پس سعى مى\u200Cكنم كه باز به كار خود مشغول شوم. يعنى به عشق بازى و رندى مشغول مى\u200Cگردم.\n\nمعنی واژگان:رندي: در اينجا مقصود بي قيدي و بي ريائي است/ دگر بکوشم: دوباره کوشش مي کنم"
      },
      {
        "text": "بُوَد که لطفِ ازل رهنمون شود حافظ / وگرنه تا به ابد شرمسارِ خود باشم",
        "explanation": "معنی بیت: امید است که مهر بی پایان ایزدی برای بازگشت به وطن دستگیر و رهبر من شود و اگر چنین نباشد تا قیامت شرمنده خواهم بود که چرا به ترک یار و دیار خویش گفتم.\n\nمعنی واژگان:بود که: شايد که، اميدوارم که/ لطف ازل: مهرباني ذات حق /رهنمون: راهنما/ ابد: شام بي پايان خلقت."
      }
    ]
  },
  {
    "title": "غزل شماره ۳۳۸ حافظ",
    "verses": [
      {
        "text": "من دوستدارِ رویِ خوش و مویِ دلکَشَم / مَدهوشِ چَشمِ مست و مِیِ صافِ بی‌غَشَم",
        "explanation": "معنی بیت: من خواهان چهره ي زيبا و گيسوي جذّاب و دلربا و حيران چشم خمار و شراب ناب و زلالم.\n\n\n. محصول بيت ــ من دوستدار صورت زيبا و موى دلكشم. و هم\u200Cچنين حيران مى صاف و بى\u200Cغش هستم. مراد عاشق و طالب اين چيزها هستم.\n\nمعنی واژگان:دوستدار: علاقه مند، عاشق/ روي خوش: چهره ي زيبا/ موي دلکش: زلف دلربا/ مدهوش: حيران، متحيّر، سرگردان/ چشم مست: چشم خمارآلود/ مي صاف: شراب بدون درد/ بي غش: خالص"
      },
      {
        "text": "گفتی ز سِرِّ عهدِ ازل یک سخن بگو / آنگَه بگویمت که دو پیمانه دَر کَشَم",
        "explanation": "معنی بیت: گفتی از رازپیمانی که خداوند از آفریدگان بر پروردگاری خود در روز نخست گرفت تا در مقام عشق الهی استوار باشند مطلبی بر زبان آورم، من آن زمان با تو از این در سخن می گویم که دو ساغر باده بنوشم و حالی دست دهد؛ غبار همدانی می گوید:\n\nروزی که می گرفتند پیمان ز نسل آدم\n\nعشق از میان ذرات در جستجوی ما بود\n\nمعنی واژگان:سرّ عهد ازل: راز پيمان روز الست/درکشم: بنوشم، بياشامم/ مستي و تناسب آن با مستي روز ازل يا مستي و افشاي راز"
      },
      {
        "text": "من آدمِ بهشتیَم اما در این سفر / حالی اسیرِ عشقِ جوانان مَهوَشَم",
        "explanation": "معنی بیت: من انسانی از اهل بهشتم ولیکن درین سیر و سلوک اینک گرفتار عشق ماه رویان زیبا شده ام تا به حکم اَلمَجازُ قَنطَرَةُ الحَقیقة (مجاز پل حقیقت است. ) از عشق مجازی به عشق حقیقی رسم.\n\nمعنی واژگان:آدم: مقصود حضرت آدم ابوالبشر است/ بهشتي: ساکن بهشت/ در اينجا آدم بهشتي به عنوان مظهر و سمبل و يکي از مثل درآمده است/ اين سفر: مقصود سفر به عالم خاکي است/ حالي: اکنون/ مهوش: زيبا، مانند ماه."
      },
      {
        "text": "در عاشقی گزیر نباشد ز ساز و سوز / اِسْتادِه‌ام چو شمع، مَتَرسان ز آتشم",
        "explanation": "معنی بیت: در آئین مهرورزی چاره ای جز سوختن و ساختن نیست، من شمع سان استوار به پا خاسته ام مرا از آتش محنت و بلای محبت به هراس میفکن که مرا بیمی از آن نباشد.\n\nمعنی واژگان:گزير: چاره/ ساز و سوز: سوختن و ساختن/ استاده ام: ايستاده ام و استقامت مي ورزم."
      },
      {
        "text": "شیراز معدنِ لبِ لَعل است و کانِ حُسن / من جوهریِّ مُفلِسَم، ایرا مُشَوَّشَم",
        "explanation": "معنی بیت: شهر حسن خیز شیراز کان لب لعل فام و مرکز زیبایی است، ولی من گوهرشناسی تهیدستم، از این رو پریشان خاطرم که توان خرید مرا نیست.\n\nمعنی واژگان:لب لعل: لبي که مانند لعل (= جواهر سرخرنگ و گران قيمت) سرخ فام است/ کان: معدن/ حسن: زيبايي/ جوهري: جواهرشناس/ مفلس: تهي دست، بي چيز/ ايرا: از اين رو /مشوّش: آشفته و پريشان"
      },
      {
        "text": "از بس که چَشمِ مست در این شهر دیده‌ام / حقّا که مِی نمی‌خورم اکنون و سَرخوشم",
        "explanation": "معنی بیت: چندان دیده ی مست خمار آلوده در شیراز مشاهده کرده ام که به راستی می گویم که من شراب هم اکنون نمی نوشم ولی از دیدار چشمان مست زیبایان مست شده ام.\n\nمعنی واژگان:چشم مست: چشم خمارآلود/ حقّا: به راستي که /سرخوش: مست، سرمست."
      },
      {
        "text": "شهریست پُر کِرشمهٔ حوران ز شِش جهت / چیزیم نیست وَر نه خریدارِ هر شِشَم",
        "explanation": "معنی بیت: شیراز از شش سوی پر از ناز و غمزه سیه چشمان بهشتی روی است ، من سرمایه ای ندارم و اگر داشتم هر شش جهت شهر را که پر از کرشمه است می خریدم.\n\nمعنی واژگان:کرشمه: ناز و غمزه، به گوشه ي چشم اشاره کردن/ حوران: زنان زيبا و سياه چشم بهشتي/ شش جهت: اطراف و اکناف/ ورنه: وگرنه، والاّ /هر شش: همه ي آنها که گرداگرد مرا گرفته اند."
      },
      {
        "text": "بخت ار مدد دهد که کَشَم رَخت سویِ دوست / گیسویِ حور گَرد فشاند ز مَفْرَشَم",
        "explanation": "معنی بیت: اگر طالع یاری کند که رخت سفر به کوی دوست برم، آنگاه به میمنت و فرخندگی این توفیق سیه چشمان بهشتی با گیسوی خود غبار را از نهالی و بسترم خواهند افشاند و خدمتگزار من خواهند شد.\n\nمعنی واژگان:بخت: طالع، سرنوشت/ مدد دهد: کمک کند/ رخت کشيدن: سفر کردن/ حور: زنان زيبا و سياه چشم بهشتي /گرد فشاندن: غبار روئي، جاروب کشي/ مفرش: جايي که فرش مي اندازند و مستقر مي شوند، جايگاه استقرار، راه"
      },
      {
        "text": "حافظ عروسِ طَبعِ مرا جلوه آرزوست / آیینه‌ای ندارم از آن آه می‌کشم",
        "explanation": "معنی بیت: ای حافظ عروس آراسته قریحه ی من آرزومند جلوه گری و حسن نمایی است ولی معشوقی آینه رو ندارم تا جمال طبع و قریحه ی خود را به وی بنمایم، این است که تأسف می خورم و آه بر لب دارم.\n\nمعنی واژگان: جلوه آرزوست: آرزوي جلوه گري دارد/ وقتي عروس چهره و قد و قامت خود را در مقابل آيينه قرار مي دهد جلوه ي او صدچندان مي شود و علاوه بر ديگران مايه ي بهجت خود عروس هم مي شود"
      }
    ]
  },
  {
    "title": "غزل شماره ۳۳۹ حافظ",
    "verses": [
      {
        "text": "خیالِ رویِ تو چون بُگذَرَد به گلشنِ چَشم / دل از پِیِ نظر آید به سویِ روزنِ چَشم",
        "explanation": "معنی بیت: چون صورت خیالی تو بر گلزار دیده گذر کند، دلم برای دیدار خیال روی تو از سینه به روزنة چشم می شتابد.\n\nمعنی واژگان:خيال: تصوير، تصوير ذهني/ از پي: براي/ روزن: دريچه، پنجره"
      },
      {
        "text": "سزایِ تکیه گَهَت مَنظَری نمی‌بینم / منم ز عالَم و این گوشهٔ مُعَیَّنِ چَشم",
        "explanation": "معنی بیت: شایستة مسند خیال تو نظرگاهی نمی یابم و از این من از همة جهان ملازم زاویة مخصوص چشم گشته ام.\n\nمعنی واژگان:سزا: شايسته، مناسب/ تکيه گاه: محلّ استقرار /منظر: جايگاهي که بنشينند و وقتي مقابل خود را نگاه مي کنند منظره يا مناظري خوش و دلارا را ببينند/ منم ز عالم و اين …: من تنها در اين جهان همين را دارم/ معيّن: مخصوص، و چون ريشه ي آن «عين» است با چشم مناسبت دارد"
      },
      {
        "text": "بیا که لَعل و گُهَر در نثارِ مَقْدَمِ تو / ز گنج‌خانه‌ دل می‌کشم به روزنِ چَشم",
        "explanation": "معنی بیت: بشتاب که لعل و مروارید اشک را برای افشاندن در قدم تو از گنجینة دل به خزانة دیده می آورم.\n\nمعنی واژگان:لعل: جواهري سرخ رنگ/ گهر: گوهر، جواهر/ نثار مقدم: به پاي کسي ريختن (جواهر و درهم و دينار)/ گنج خانه: خزينه / روزن: دريچه /روزن چشم : در صفحه ی ۴۰۵ جامع نسخ دیوان حافظ تألیف مسعود فرزاد مخزن چشم به جای روزن چشم آمده که بر متن ترجیح دارد و علاوه بر آن قافیه هم مکرر نمی شود."
      },
      {
        "text": "سَحَر سِرِشکِ رَوانم سرِ خرابی داشت / گَرَم نه خونِ جگر می‌گرفت دامنِ چَشم",
        "explanation": "معنی بیت: اگر خون جگر، گوشة چشم را نمی گرفت و راه بر اشک نمی بست، سحرگاه آب روان دیدة من قصد ویران کردن سرای دل داشت.\n\nمعنی واژگان:سرشک: اشک خونين/ روان: جاري/ سر … داشت: قصد … داشت/ خرابي: ويران کردن (همه جا) /خون جگر: علاوه بر معني اصلي آن معني غم و غصّه مي دهد./ خون جگر جلو اشک چشم را گرفته است"
      },
      {
        "text": "نخست روز که دیدم رخِ تو دل می‌گفت / اگر رسَد خلَلی، خونِ من به گردنِ چَشم",
        "explanation": "معنی بیت: روز اول که دل بر چهرة تو نظر کرد، گفت: اگر آسیبی به من رسد و حالم تباه شود، خون من بر ذمه چشم است که دید و دل را گرفتار بلای عشق کرد. باباطاهر گوید:\n\n  ز دست دیده و دل هر دو فریاد\n\nکه هر چه دیده بیند، دل کند یاد\n\nمعنی واژگان:خلل: آسيب / خون من به گردن چشم: مسؤوليت قتل من به عهده ي چشم است/ دل و چشم و ارتباط آنها"
      },
      {
        "text": "به بویِ مژدهٔ وصلِ تو تا سَحَر، شبِ دوش / به راهِ باد نهادم چراغِ روشنِ چَشم",
        "explanation": "معنی بیت: به آرزوی خبر خوش وصال دوست دوشینه تا پگاه چراغ فروزان دیده را بر رهگذار باد نهادم، به کنایه یعنی کاری بیهوده و بی نتیجه کردم.\n\nمعنی واژگان:بوي: آرزو/ مژده: بشارت /وصل: رسيدن به معشوق، وصال/ شب دوش: شب گذشته/ به راه باد نهادن چراغ: کاري بي فايده، کاري بيهوده، و از طرفي نشان دهنده ي اميدواري و انتظار عامل چنين عملي. قواعد:چراغ روشن چشم: اضافه ي تشبيهي، يعني چشم به چراغ روشن تشبيه شده است"
      },
      {
        "text": "به مردمی که دلِ دردمندِ حافظ را / مَزَن به ناوَکِ دلدوزِ مردم افکنِ چَشم",
        "explanation": "معنی بیت: تو را به آدمیت و انسانیت سوگند می دهم که خاطر رنجور حافظ را آماج تیر دل خراش مردم کش دیدة خود مساز.\n\nمعنی واژگان:بمردمي: قسم به انسانيت"
      }
    ]
  },
  {
    "title": "غزل شماره ۳۴۰ حافظ",
    "verses": [
      {
        "text": "من که از آتشِ دل چون خُمِ مِی در جوشم / مُهر بر لب زده، خون می‌خورم و خاموشم",
        "explanation": "معنی بیت: من که از سوز پنهانی عشق مانند خم باده در هیجانم مهر خاموشی بر لب خون دل می خورم و سخن نمی گویم، حافظ در غزل دیگر نیز می فرماید:\n\nدر اندرون من خسته دل ندانم کیست\n\nکه من خموشم و او در فغان و در غوغاست\n\nمعنی واژگان:آتش دل: مقصود عشق آتشين است/ خم مي: خمره اي که در آن شراب به عمل مي آورند، معمولاً در خمره ي شراب بواسطه ي تخمير دانه هاي انگور و جز آن فعل و انفعالات شيميايي انجام مي پذيرد که باعث جوشش محتويات خمره مي شود/ مهر بر لب زده: معمولاً خم شراب را مي بستند و گاهي بر آن مهر مي زدند که کسي بدون اجازه در آن را باز نکند، ضمناً مهر بر لب زده به معني ساکت و خاموش هم هست و در اينجا اشاره به هر دو معني است/ خون خوردن: غصه خوردن و نيز اشاره به سرخي شراب نيز هست/مهر بر لب زده : مهر خاموشی بر دهان نهاده"
      },
      {
        "text": "قصدِ جان است طمع در لبِ جانان کردن / تو مرا بین که در این کار به جان می‌کوشم",
        "explanation": "معنی بیت: امید بوسه از لب یار داشتن آهنگ هلاک خود کردن است، تو مرا بنگر که در کشتن خود از دل و جان سعی می کنم.\n\nمعنی واژگان:قصد جان: گذشتن از جان خويش، خود را هلاک کردن/ جانان: معشوق به جان مي کوشم: با جان و دل کوشش مي کنم، با ميل و از صميم دل کوشا هستم."
      },
      {
        "text": "من کِی آزاد شَوَم از غمِ دل؟ چون هر دَم / هندویِ زلفِ بُتی حلقه کُنَد در گوشم",
        "explanation": "معنی بیت: من از بند اندوه خاطر رها نمی شوم، چه هر نفس گیسوی سیاه دلربای یار زیبایی مرا اسیر و حلقه به گوش خود می سازد.\n\n معنی واژگان:معنی بیت: من از بند اندوه خاطر رها نمی شوم، چه هر نفس گیسوی سیاه دلربای یار زیبایی مرا اسیر و حلقه به گوش خود می سازد."
      },
      {
        "text": "حاشَ لِلَّه که نیَم معتقدِ طاعتِ خویش / این قَدَر هست که گَه گَه قدحی می‌نوشم",
        "explanation": "معنی بیت: دور باد از من که اعتقادی به عبادت و طاعت و تقوای خود داشته باشم، این قدر مسلم است که گاهگاه ساغری در میکشم.\n\nمعنی واژگان: حاش لله : دور باد از من، چنين نيست، نیز نگاه کنید به غزل ۲۵۲ (۴)/  معاذالله، پناه مي برم به خدا / قدح: جام بزرگ شراب."
      },
      {
        "text": "هست امیدم که علیرغمِ عدو روزِ جزا / فیضِ عَفوَش نَنَهد بارِ گُنَه بر دوشم",
        "explanation": "معنی بیت: امیدوارم که به ناخواه دشمن در روز رستاخیز که هنگام پاداش نیکان و کیفر بدان است، بخشایش بی کران الهی بار گران گناه را از شانه ی من برگیرد.\n\nمعنی واژگان:علي رغم: برخلاف نظر، نیز نگاه کنید به غزل ۲۳ بیت (۲)، بر خلاف ميل/ عدو: دشمن/ روز جزا: روز قيامت/ فيض عفوش: آمرزش فراگير خدا."
      },
      {
        "text": "پدرم روضهٔ رضوان به دو گندم بفروخت / من چرا مُلکِ جهان را به جوی نفروشم؟!",
        "explanation": "معنی بیت: حضرت آدم پدر من (ابوالبشر) باغ بهشت را به کیفر نافرمانی یعنی خوردن دو دانه ی گندم واگذار کرد و از باغ مینو رانده شد، من فرزند آن پدرم شاید که سلطنت عالم فانی را به یک جو بفروشم و ملک جهان را ناچیز شمارم. تلمیحی دارد به داستان حضرت آدم نگاه کنید به قرآن کریم آیات ۱۲۰ تا ۱۲۳ سوره ی طه نیز نگاه کنید به غزل ۳۱۷ بیت (۳).\n\nمعنی واژگان:روضه ي رضوان: بهشت/ دوگندم: مقصود گندمي است که حضرت آدم عليه السّلام در بهشت خورد و بهشت را از دست داد/ ملک جهان: پادشاهي دنيا /به جوي فروختن: نشانه ي بي ارزش دانستن"
      },
      {
        "text": "خرقه‌پوشیِ من از غایتِ دین‌داری نیست / پرده‌ای بر سرِ صد عیبِ نهان می‌پوشم",
        "explanation": "معنی بیت: از کمال و دین داری و تقوای من نیست که دلق زاهدانه می پوشم، بلکه این جامه را پرده پوش  عیب های بی شمار و پنهان خود کرده ام، در غزل دیگر حافظ می فرماید :\n\nمن این مرقع  پشمینه  بهر   آن  دارم\n\nکه زیر خرقه کشم می کس این گمان نبرد\n\nمعنی واژگان:غايت دين داري: کمال تقوي و پرهيزگاري/ صد: نشانه ي کثرت است/ نهان: پنهان و اين پنهان بودن نتيجه ي خرقه پوشيدن است."
      },
      {
        "text": "من که خواهم که ننوشم به جز از راوَقِ خُم / چه کنم گر سخنِ پیرِ مُغان نَنْیوشَم؟",
        "explanation": "معنی بیت: من که خود مایلم که جز از می صافی در خم آرمیده نخورم، فرمان پیر میکده ی معرفت را در نوشیدن باده می پذیرم و جز این کاری نمی کنم.\n\nمعنی واژگان:راوق: پالونه ي شراب يا خود شراب/ پيرمغان: مرشد و راهنما/ نيوشيدن: شنيدن و گوش دادن"
      },
      {
        "text": "گر از این دست زَنَد مُطربِ مجلس رَهِ عشق / شعرِ حافظ بِبَرَد وقتِ سماع از هوشم",
        "explanation": "معنی بیت: اگر بدین گونه رامشگر بزم به استادی آهنگ عشاق را بنوازد، ترانه ی حافظ هنگامی که یاران به دست افشانی و پای کوبی برخیزند، هوش از سرم می رباید.\n\nمعنی واژگان:از اين دست: به اين طريق/ مطرب: رامشگر/ ره عشق: آهنگ عشق/ سماع: رقص و آواز و پايکوبي صوفيانه"
      }
    ]
  },
  {
    "title": "غزل شماره ۳۴۱ حافظ",
    "verses": [
      {
        "text": "گر من از سرزنشِ مدَّعیان اندیشم / شیوهٔ مستی و رندی نَرَوَد از پیشم",
        "explanation": "معنی بیت: اگر من از ملالت آنانکه ادعای معرفت دارند، نگران شوم، راه بیخودی و وارستگی از قید تعلقات و رسوم ظاهری را نتوانم پیمود و کاری نتوانم کرد.\n\nمعنی واژگان:سرزنش: طعنه/ مدّعيان: داعيه داران تقوي و پرهيزگاري، داعيه داران دين و مذهب/ انديشيدن: ترسيدن/ شيوه: روش /مستي: سرمستي از عشق، يا مستي که از لوازم ملامتي بودن است /رندي: ظاهري بد و باطني نيکو داشتن و از دقايق عمر براي رسيدن به حق استفاده کردن/ نرود از پيشم: انجام نمي پذيرد، اجرا نمي شود"
      },
      {
        "text": "زهدِ رندانِ نوآموخته راهی به دِهیست / من که بدنامِ جهانم چه صلاح اندیشم؟",
        "explanation": "معنی بیت: پرهیزگاری قلندرانی که تازه به آموزش زهد پرداخته اند و به نا نوشیدن باده تظاهر می کنند، وجهی تواند داشت و خالی از سودی برای آنان در فریب دادن دیگران نیست  ولی من که رسوای عالمی به شرابخواری شده ام در اندیشة زهد و صلاح نیستم.\n\nمعنی واژگان:زهد: تقوي، پرهيزگاري/ رندان: کساني که ظاهري بد و باطني نيکو دارند و از دقايق عمر خويش در راه رسيدن به حق استفاده مي کنند/ نوآموخته: نوآموز، مبتدي/ راهي به دهي است: اين امر صورت معقوليت دارد و توجيه پذير است/ صلاح انديشيدن: به فکر مصلحت و درست بودن کار بودن."
      },
      {
        "text": "شاهِ شوریده‌سران خوان منِ بی‌سامان را / زان که در کم‌خِرَدی از همه عالم بیشم",
        "explanation": "معنی بیت: من خانه بدوش را سرور آشفتگان و شیدایان کوی عشق شمار، چه در نداشتن عقل مصلحت اندیش و سودجو از همه جهانیان گوی پیشی ربوده ام.\n\nمعنی واژگان:شاه شوريده سران: شاه قلندران، شاه ديوانگان/ بي سامان: پريشان، بي سر و سامان/ کم خردي: کم عقلي، يعني حالت کسي که عشق در وجود او بر عقل او غلبه دارد"
      },
      {
        "text": "بر جَبین نقش کُن از خونِ دلِ من خالی / تا بدانند که قربانِ تو کافِرکیشم",
        "explanation": "معنی بیت: از خون دلم بر پیشانی خود نشانی بنگار تا مردم دریابند که من کشتة دست توام که چون کافران رحمی نمی آوری؛ در ضمن تلمیحی دارد بپاک و متبرک بودن خون شهید عشق.\n\nمعنی واژگان:جبين: پيشاني/ نقش کن: رسم کن، بگذار/ قربان بودن: فدا بودن/ کافرکيش: نامسلمان، نامهربان./ در آداب قربان کردن معمول بوده است که صاحب نذر، انگشت را به خون قرباني مي آلوده و با آن بر پيشاني خود خالي مي گذاشته و اين نشانه ي تعلّق قرباني به او و اجراي شرايط نذر بوده است. (حافظ خانلري، ص ۱۱۷۸) نظر ديگر اين است که چون مي خواستند اعلام کنند که حيواني براي قرباني در حجّ است علامتي از خون آن حيوان بر بدن او مي زدند، بنابراين مصراع اوّل را بايد چنين معني کرد که از خون دل من بر جبين خالي رسم کن به صورت اعلام و اشعار تا همه بدانند که من قربان تو هستم «اشعار» «اشعار البدنه: و «اشتعارالهدي» (آيينه ي جام ص ۱۷۲)/ کافرکيشي به اين مناسبت است که معمولاً رسم علامت بر پيشاني از رسوم هنديان و کوليان بوده است که از نظر مسلمانان کافر هستند/ معني ديگر «قربان» کمان دان (محل نگهداري کمان) و معني ديگر «کيش» تيردان (محل نگهداري تير) است و اين دو معني نيز در نظر شاعر بوده است"
      },
      {
        "text": "اعتقادی بِنُما و بِگُذَر بهرِ خدا / تا در این خرقه ندانی که چه نادَرویشم",
        "explanation": "معنی بیت: ارادتی و گرایشی نشان بده و برای رضا خدا نزد من درنگ مکن و به کنجکاوی مپرداز که آنگاه پی میبری که تا چه اندازه از عالم درویشی و وارستگی دور و از آن بیخبرم.\n\nمعنی واژگان:درويش در ديوان حافظ به صوفيان حقيقي و صوفي به صوفيان رياکار اطلاق مي شود/ اذ امَرَوا باللّغوِ مَرَ و اکراماً (سوره ي ۲۵ آيه ي ۷۲) هرگاه عمل ناشايستي مي بينند بزرگوارانه از کنار آن مي گذرند"
      },
      {
        "text": "شعر خونبارِ من ای باد، بدان یار رسان / که ز مژگانِ سیَه، بر رگِ جان زد نیشم",
        "explanation": "معنی بیت: اي صبا، شعر پر از درد و رنج مرا به آن معشوقي که با مژگان سياه و دل فريبش بر رگ جان و حيات من نيشتر زده و خون دلم را جاري کرده است، برسان.\n\n\n. محصول بيت ــ اى باد شعر خونبار مرا پيش يار بخوان. آن چنان يارى كه از مژگان سياهش بر رگ جانم نيش زد. مراد يارى كه جانم را با مژگانش مجروح كرد.\n\nمعنی واژگان:شعر خونبار: شعر پر از غم و اندوه/ نيش: نشتر"
      },
      {
        "text": "من اگر باده خورم ور نه چه کارم با کس؟ / حافظِ رازِ خود و عارفِ وقتِ خویشم",
        "explanation": "معنی بیت: من اگر شراب می نوشم یا نمی نوشم، به کسی آزاری نمی رسانم من راز میگساری خود را از انظار خلق پنهان می دارم و شناسای قدر وقت خویشم و فرصت مغتنم عیش را از دست نمی دهم.\n\nمعنی واژگان:باده: شراب /چه کارم باکس: با هيچ کس کاري ندارم، دخالت در امور کسان ديگر نمي کنم/ عارف وقت خويش: آگاه به زمان خود"
      }
    ]
  },
  {
    "title": "غزل شماره ۳۴۲ حافظ",
    "verses": [
      {
        "text": "حجابِ چهرهٔ جان می‌شود غبارِ تنم / خوشا دَمی که از آن چهره پرده برفکنم",
        "explanation": " معنی بیت: گرد تیرة رخسار شاهد جان شده است، چه خوش باشد آن نفس که از چهرة جان حجاب جسم را براندازم و از بند تن آزاد بشوم و بگلشن رضوان بروم.\n\nمعنی واژگان: دم: لحظه/ حجاب: پرده/ غبار تن اشاره اي است به آفرينش جسم از خاک و وقتي غبار بر روي چيزي قرار گيرد آن چيز تيره و مکدر مي شود/ بيت اشاره اي است به فنا، چه فناي حقيقي يا فناي پيش از مرگ"
      },
      {
        "text": "چُنین قفس نه سزایِ چو من خوش‌اَلحانی‌ست / رَوَم به گلشنِ رضوان، که مرغِ آن چمنم",
        "explanation": "معنی بیت: قالب خاکی تن و تنگنای دنیا شایستة پرندة خوش نوایی چون من نیست، به باغ بهشت بازمی گردم که طایر آن گلزارم؛ مرحوم محمد علی بامداد، گلشن را به رضوان من الله اکبر یعنی مقام رضا و خشنودی خدا تفسیر کرده اند، نیز نگاه کنید بآیة ۷۲ سورة توبه ۹ و صفحة ۱۵۸ حافظ شناسی، تألیف بامداد.\n\nمعنی واژگان:قفس: مقصود تن است / خوش الحان: خوش آواز، اشاره اي است به خوش آوازي حافظ و شاعري و موسيقي داني او/ گلشن رضوان: باغ بهشت/ چمن: باغ"
      },
      {
        "text": "عیان نشد که چرا آمدم، کجا رفتم / دریغ و درد که غافل ز کارِ خویشتنم",
        "explanation": "معنی بیت: راز آمدن به جهان فرودین (دنیا) و باز گشتنم بر من آشکار نشد. افسوس می خورم و رنج می برم که از پایان کار خویش ناآگاهم، مولانا جلال الدین محمد فرماید:\n\nروزها فکر من اینست و همه شب سخنم\n\nکه چرا غافل از احوال دل خویشتنم\n\nاز کجا آمده ام آمدنم بهر چه بود\n\nبکجا می روم آخر ننمایی وطنم؟\n\nمعنی واژگان:عيان: آشکار، معلوم/ رفتم: خواهم رفت/ دريغ و درد: افسوس/ غافل: بيخبر."
      },
      {
        "text": "چگونه طوف کنم در فضایِ عالمِ قدس؟ / که در سراچهٔ ترکیب، تخته‌‌بندِ تنم",
        "explanation": "معنی بیت: در عرصة جهان پاک برین نمی توانم بگردش و پرواز بپردازم، چه در جهان خاکی گرفتار حبس تنم و پایم در کند و زنجیر تعلقات دنیوی بسته است.\n\nمعنی واژگان:طوف: گردش، طواف/ عالم قدس: دنياي فرشتگان، جهان پاک معنوي/ سراچه ي ترکيب: دنيايي که هرچيزي را که تصور کني حالت ترکيبي دارد و از اجزايي مرکب شده است، دنياي مادّي، جهان خاکي /تخته بند: گرفتار، نوعي شکنجه ي منتهي به مرگ بوده است، به اين ترتيب که شخص را به تخته اي مي بسته اند و آن تخته را در دريا مي انداخته اند"
      },
      {
        "text": "اگر ز خونِ دلم بویِ شوق می‌آید / عجب مدار که هم‌دردِ نافهٔ خُتنم",
        "explanation": "معنی بیت: اگر از خون دل من بوی خوش آرزومندی و اشتیاق بدیدار یار بمشام می رسد، جای شگفتی نیست، چه من هم مانند نافة آهوی مشکین ختن سالها رنج و محنت کشیده ام.\n\nمعنی واژگان:خون دل: غم و غصّه اشاره است به اينکه خون دل آهوي ختن به مشک تبديل مي شود/ شوق: اشتياق، از روي بازگشت به اصل/ نافه ي ختن: ناف آهوي صحراي ختن که پر از مشک است."
      },
      {
        "text": "طرازِ پیرهنِ زَرکشم مبین چون شمع / که سوزهاست نهانی درونِ پیرهنم",
        "explanation": "معنی بیت: بنقش و نگار پیراهن زربافتی که شمع سان بر تن دارم منگر که آتش پنهانی عشق از درونم افروخته است و زبانه برمیکشد، سعدی گوید :\n\nنه هر که زمانه کار او در بندد\n\nفریاد و جزع بر آسمان پیوندد\n\nبسیار کسا که اندرونش چو دهل\n\nمی نالد و چون برق لبش می خندد\n\nدر ضمن از این بیت غزل حافظ پیداست که برخی شمعها را از موم می ساختند که رنگ آن بزردی می زد و در عربی شمع بمعنی موم ضبط است.\n\nمعنی واژگان:طراز: حاشيه ي مزيّن لباس که غالباً با رشته هاي طلا يا نخ زردرنگ مزين مي شده است/زرکش: پارچه يا لباسي که در آن رشته هاي طلا به کار رفته باشد./ معمولاً شمع را در فانوسي از جنس کاغذ زرورق مي نهادند که گويي پيراهن شمع است/ مي توان آن را اشاره اي به شعله ي زردرنگ شمع دانست./ مقصود از پيراهن شمع يا فتيله ي شمع است و يا جسم مومين شمع."
      },
      {
        "text": "بیا و هستیِ حافظ ز پیشِ او بردار / که با وجودِ تو کس نشنود ز من که منم",
        "explanation": "معنی بیت: ای یار، بشتاب و خودی و انانیت حافظ را از وی دور و جدا بساز تا دیگر با حضور تو بگوش کسی دعوی هستی و خودپرستی من نرسد.\n\nمعنی واژگان:هستي: وجود /زپيش او بردار: محو و نابود کن"
      }
    ]
  },
  {
    "title": "غزل شماره ۳۴۳ حافظ",
    "verses": [
      {
        "text": "چِل سال بیش رفت که من لاف می‌زنم / کز چاکرانِ پیرِ مُغان کمترین منم",
        "explanation": "معنی بیت: بيش از چهل سال است که من ادّعا مي کنم که از کوچک ترين بندگان و خدمت گزاران پير مغانم.\n\n\nمحصول بيت ــ چهل سال و بلكه هم بيشتر است كه من اين لاف را مى\u200Cزنم و اين چانه را مى\u200Cزنم كه من از كمترين ساكنان پير مغانم: من از قديمترين ملازمان و باده نوشان ميخانه\u200Cام.\n\nمعنی واژگان:لاف زدن: خودستاني کردن، با افتخار چيزي گفتن/ چاکر: بنده، نوکر، خدمتگزار/ پير مغان: مرشد، راهنما، بزرگ و اداره کننده ي ميخانه"
      },
      {
        "text": "هرگز به یُمنِ عاطِفَتِ پیرِ مِی فروش / ساغر تُهی نشد ز مِیِ صافِ روشنم",
        "explanation": "معنی بیت: به برکت لطف و عاطفه ي پير مي فروش، هرگز جام شرابم از مي ناب و پاکيزه خالي نشد.\n\nمحصول بيت ــ در سايه لطف و محبت پير مى\u200Cفروش هرگز قدحم از باده صاف و روشن خالى نشد: از دولتى پير مغان هيچ وقت شرابم كم نبود.\n\nمعنی واژگان:يمن: مبارکي، برکت/ عاطفت: توجه از روي مهرباني و لطف/ پير مي فروش: مرشد، راهنما، پير مغان/ ساغر: جام شراب/ تهي: خالي /مي صاف روشن: شراب بدون دُرد و درخشان."
      },
      {
        "text": "از جاهِ عشق و دولتِ رندانِ پاکباز / پیوسته صدرِ مَصطَبِه‌ها بود مَسکَنَم",
        "explanation": "معنی بیت: از پرتو مقام والای عاشقی و باقبال وارستگان پاک باخته که هر چه داشتند، در راه دوست در طبق اخلاص و ایثار نهادند، همواره در پیشگاه سکوهای میخانه ها جای داشتم.\n\nمعنی واژگان:جاه عشق: مقام و مرتبه ي عشق/ دولت: خوشبختي، موقعيت ممتاز/ رندان: کساني که ظاهري بد و باطني نيک دارند و از دقايق عمر خود براي رسيدن به حق استفاده مي کنند/ پاکباز: صفت کساني که فقط براي خدا کار مي کنند و بي ريا هستند/ صدر: بالا مصبطه: ميکده، ميخانه."
      },
      {
        "text": "در شانِ من به دُردکَشی ظَنِّ بَد مَبَر / کآلوده گشت جامه، ولی پاکدامنم",
        "explanation": "معنی بیت: بسبب باده پیمایی دیرینه درباره  من گمان بد مکن، چه جامه ام به شراب آغشته شد ولیکن باطنم پاک است و از آلودگیهای اخلاقی منزهم؛ در این بیت خواجه خود را بصراحت از ملامتیان می شمارد.\n\nمعنی واژگان:در شأن من: درباره ي من/ دردکشي: نوشيدن شراب تا آخرين جرعه و در حقيقت اين نشان راستي و درستي و بي ريايي و دوري از تقوي و پرهيزگاري ريايي است/ ظنّ: گمان/ در اين بيت يکي «دردکشي» را عنوان مي کند که نشانه ي درستي و راستي و بي ريايي است و ديگر مصراع دوم که بيان «رند» است که ظاهري آلوده و باطني پاک دارد"
      },
      {
        "text": "شهبازِ دست پادشهم، این چه حالت است؟ / کز یاد بُرده‌اند هوایِ نشیمنم",
        "explanation": "معنی بیت: من باز سپیدم که بر دست سلطان عشق جای دارم، این چه وضع نادلپسندیست که به دام دنیا گرفتار آمده ام و تعلقات این جهانی آرزوی آشیانة قدسی را از یادم برده است.\n\nمعنی واژگان:شهباز: باز بزرگ و سفيدي که معمولاً براي شکار تربيت مي کردند و شاه آن را بر ساعد خود مي نشاند و در وقت معين او را وادار به شکار مي کرد/ هواي نشيمن: آرزوي جايگاه که همان ساعد شاه باشد."
      },
      {
        "text": "حیف است بلبلی چو من اکنون در این قفس / با این لسانِ عَذب، که خامُش چو سوسنم",
        "explanation": "معنی بیت: ستمی بزرگ است که هزار آوایی مانند من اینک در قفسی تنگ با این آوای خوش و زبان شیرین گرفتار بماند و سوسن وار خاموشی گزیند.\n\nمعنی واژگان:حيف: ظلم، ستمگري/ لسان عذب: زبان و بيان شيرين/ سوسن: که آن را گل ده زبان مي گويند امّا هرگز سخني نمي گويد."
      },
      {
        "text": "آب و هوای فارس عجب سِفله پرور است / کو همرهی؟ که خیمه از این خاک بَرکَنَم",
        "explanation": "معنی بیت: آب و هوای اقلیم فارس سخت بکام دل فرومایگان است و آنها را برمیکشد، رفیقی ندارم تا به یاری او خیمة اقامت از این سرزمین برچینم و کوچ کنم.\n\nمعنی واژگان:آب و هوا: محيط، فضا /سفله پرور: پرورش دهنده ي فرومايگان، طرفدار فرومايگان/ همراه: رفيق موافق، بدرقه/ خيمه برکندن: کوچ کردن"
      },
      {
        "text": "حافظ به زیرِ خرقه قَدَح تا به کِی کشی؟ / در بزمِ خواجه پرده ز کارَت برافکنم",
        "explanation": "معنی بیت: ای حافظ، تا چند در زیر دلق ساغر باده با خود می بری در مجلس وزیر، خواجه تورانشاه سر ترا فاش خواهم کرد.\n\nمعنی واژگان:خرقه: لباس صوفيانه و زاهدانه که در اين بيت نوع ريايي آن مورد توجه است/ قدح: جام بزرگ شراب /کشيدن: حمل کردن، همچنين معني نوشيدن مي دهد که در اينجا معني دوم موردنظر است/ بزم: مجلس شادي /خواجه: مقصود توارانشاه وزير شاه شجاع است/ پرده از کار برافکندن: رسوا کردن."
      },
      {
        "text": "تورانشهِ خجسته که در من یَزیدِ فضل / شد مِنَّتِ مَواهب او طوقِ گردنم",
        "explanation": "معنی بیت: خواجه جلال الدین مبارک پی وزیر شاه شجاع که در حراج فضل کالای فضیلت را بیش از دیگران خریدارست و اظهار امتنان و شکرگزاری از کرمهایش همچون حلقه ای بر گردن من است و خود را مدیون احسان های وی می دانم.\n\nمعنی واژگان:تورانشاه: (اسم خاصّ) وزير معروف شاه شجاع که حافظ به او ارادت دارد و او هم توجهي مخصوص به حافظ دارد/ خجسته: مبارک، بابرکت، سعادتمند /من يزيد فضل: فضيلت و برتري بر ديگران/ من یزید : مخفف هل من یزید (آیا کسی هست که زیاده کند؟ جمله ایست مؤول باسم که بمعنی حراج و مزایده بکار رفته است)/منّت: شکر و سپاس و تشکر /مواهب: بخششها، عطاها/ طوق کردن: وظيفه، تعهّد"
      }
    ]
  },
  {
    "title": "غزل شماره ۳۴۴ حافظ",
    "verses": [
      {
        "text": "عمریست تا من در طلب، هر روز گامی می‌زنم / دستِ شفاعت هر زمان در نیک نامی می‌زنم",
        "explanation": "معنی بیت: عمری گذشت که من همه روز در سیر و سلوک عرفانی قدمی پیش می نهم و دست خواهشگری و توسل هر لحظه بسوی آنکه در ارشاد و رهبری حسن شهرت دارد دراز میکنم.\n\nمعنی واژگان:عمري است: مدّت زيادي است/ طلب: مقصود طلب رجوع به اصل و طلب محبوب و وصال اوست/ گام زدن: قدمي به پيش برداشتن/ نيکنام: خوشنام، شخص موّجه از نظر عشق و عرفان."
      },
      {
        "text": "بی ماهِ مِهرافروزِ خود، تا بُگذَرانَم روزِ خود / دامی به راهی می‌نهم، مرغی به دامی می‌زنم",
        "explanation": "معنی بیت: دور از یار ماه چهرة خورشید فروغ خود برای گذران وقت خویشتن را بهر نوعی مشغول میسازم و دام طلب در هر راهی میگسترم و مرغی شکار میکنم باشد که پرندة مراد روزی صید من شود.\n\nمعنی واژگان:ماه مهرافروز: زيبارويي که به خورشيد نور مي دهد، يا زيبايي که باعث شعله ور شدن آتش عشق مي شود."
      },
      {
        "text": "اورنگ کو؟ گُلچهر کو؟ نقشِ وفا و مِهر کو؟ / حالی من اندر عاشقی، داوِ تمامی می‌زنم",
        "explanation": "معنی بیت: اورنگ عاشق گلچهر کجاست، نشان محبت و پیمان دوستی پدیدار نیست، اینک منم که در قمار عشق دست کاملی بازی میکنم.\n\nمعنی واژگان:اورنگ و گلچهر: نام عاشق و معشوقي باستاني (نام عاشق و معشوق داستاني (که ابومحمّد رشيدي معاصر مسعود سعد داستان آنها را به نظم آورده است) / نقش: اثر وفا و مهر/ حالي: اکنون/ داوزدن: ادعاي کاري کردن، پاکبازي، به کمال رسيدن، در قمار بر سر همه ي مبلغي که در ميان است قمار کردن ،نوبت بازی شطرنج و نرد و غیر آن/ تمام: کامل"
      },
      {
        "text": "تا بو که یابم آگهی از سایهٔ سَروِ سَهی / گلبانگِ عشق از هر طرف، بر خوش خرامی می‌زنم",
        "explanation": "معنی بیت: تا باشد که از سایة یار سرو قامت خوشخرام خود خبری یابم، از هر سو بآواز بلند عاشقی بهر سرو خوشرفتاری ندا در میدهم.\n\nمعنی واژگان:بوکه: شايد /آگهي: اطلاع، نشانه /سروسهي: مقصود معشوق خوش قد و قامت است که سايه اش بر سر عاشق بيفتد، در حقيقت چون به وصال ذات اميدي نيست به اطلاع از صفات بسنده مي کند/ گلبانگ: صداي بلند، صلا /گلبانگ زدن: صلا در دادن/ خوشخرام: معشوق خوشرفتار، زيبايي که راه رفتنش مطبوع و دلپسند است."
      },
      {
        "text": "هرچند کـ‌آن آرامِ دل، دانم نبخشد کامِ دل / نقشِ خیالی می‌کشم، فالِ دوامی می‌زنم",
        "explanation": "معنی بیت: اگرچه آرام بخش دل من مرا بمراد دل نمی رساند، باز هم من صورت خیالی وی را در آینة ضمیر رسم میکنم و فال می زنم که نظر عنایت او پیوسته و بر دوام باشد.\n\nمعنی واژگان:آرام دل: معشوقي که باعث آرامش دل است/ کام: آرزو/ نقش خيال کشيدن: در ذهن خود وصال را تصور کردن/ فال دوامي مي زنم: دل خود را دائماً با خيال خوش بر نشاط نگه مي دارم"
      },
      {
        "text": "دانم سر آرد غُصِّه را، رنگین برآرد قِصِّه را / این آهِ خون افشان که من، هر صبح و شامی می‌زنم",
        "explanation": "معنی بیت: آه خونباری که من بامداد و شبانگاه از سینه برمیآورم، یقین دارم که اندوه هجران را پایان می دهد و داستان عشق مرا دلپذیر و جالب میسازد.\n\nمعنی واژگان:سرآ رد غصّه را: غم و اندوه را پايان مي دهد/ رنگين برآرد قصّه را: داستان عشق و شيفتگي مرا به خوبي و خوشي تمام مي کند (البتّه قصه معني شکايت هم مي دهد که با خون افشاني آه اين قصّه رنگين مي شود)/ آه خون افشان: آه خونين و مؤثر"
      },
      {
        "text": "با آن که از وی غایبم، وز مِی چو حافظ تایبم / در مجلسِ روحانیان، گَه گاه جامی می‌زنم",
        "explanation": "معنی بیت: با آنکه از خود بیخبرم و بترک خودی و هستی گفته ام و حافظ وار از میگساری توبه کرده ام، باز در بزم اهل دل گاه و بیگاه قدحی از بادة معرفت می نوشم؛ سعدی گوید :\n\nهرگز وجود حاضر غایب شنیده ای\n\nمن در میان جمع و دلم جای دیگرست\n\nمعنی  واژگان:تايب: تائب،  توبه کننده/ روحانيان: فرشتگان، کاملان/ از وی: در صفحة ۴۱۱ جامع نسخ دیوان حافظ تألیف مسعود فرزاد «از خود» به جای « از وی» آمده است که بر متن ترجیح دارد."
      }
    ]
  },
  {
    "title": "غزل شماره ۳۴۵ حافظ",
    "verses": [
      {
        "text": "بی تو ای سروِ روان، با گل و گلشن چه کنم؟ / زلفِ سنبل چه کشَم عارضِ سوسن چه کنم؟",
        "explanation": "معنی بیت: جدا از تو ای یار سرو قامت خوشخرام گل و گلزار مرا بچه کار آید؟ بگیسوی سنبل دست نمیزنم و برخسار سوسن کاری ندارم.\n\nمعنی واژگان:سرو روان: معشوق خوش قد و قامت./ کشيدن: دست کشيدن/ عارض: چهره سوسن"
      },
      {
        "text": "آه کز طعنهٔ بدخواه ندیدم رویت / نیست چون آینه‌ام روی ز آهن، چه کنم؟",
        "explanation": "معنی بیت: دریغا که از زخم زبان و سرزنش دشمن بداندیش چهرة ترا ندیدم، من کمرویم و محروم از دیدار تو و چه توانم کرد که چون آینة آهنین روی سخت رویی ندارم؛ آینه را در قدیم از صفحه های صیقلی آهن می ساختند.\n\nمعنی واژگان:آه: فرياد، واي/ طعنه: سرزنش/ بدخواه: دشمن/ در زمان قديم آيينه را با صفحه اي از آهن مي ساخته اند"
      },
      {
        "text": "برو ای ناصِح و بر دردکشان خرده مگیر / کارفرمایِ قَدَر می‌کند این، من چه کنم؟",
        "explanation": "معنی بیت: ای نصیحت گو، دور شو و می پرستان را عیب مکن.تقدیر الهی که کارفرماست، چنین خواسته است، من کاری نمی توانم کرد.\n\nمعنی واژگان:ناصح: پند دهنده /دردکشان: عاشقان شراب، آنانکه تا آخرين قطره ي شراب را مي نوشند/ خرده گرفتن: عيب و ايراد گرفتن/ کارفرماي قدر: خداوند بزرگ، آنکه سرنوشت هرکس و هر چيز را مشخص مي کند."
      },
      {
        "text": "برقِ غیرت چو چُنین می‌جَهَد از مَکمَنِ غیب / تو بفرما که منِ سوخته خرمن چه کنم؟",
        "explanation": "معنی بیت: چون از نهانگاه غیب و عالم اسرار برق غیرت الهی این گونه جستن میکند، به یقین هستی مرا خواهد سوخت و مرا جز تسلیم و رضا گزیری نیست؛ مراد از غیرت الهی حمیت ایزدی است بر پرستیدن حق به تنهایی و کسی را شریک وی در عبادت نساختن، چنانکه در قرآن کریم آمده است، آیة ۲۳ سورة اسراء(۱۷) و قضی ربک الا تعبدوا الا ایّاه …پروردگارت فرمان داد که جز وی کسی را نپرستند.\n\nمعنی واژگان: غيرت: يعني آنکه معشوق احساس بيگانگي کند و اين وقتي است که توجّه عاشق به ديگري يا به چيز ديگر جلب شود/ مکمن: کمينگاه/ غيب: عالم غيب، عالم ماوراء، طبيعت، جهان پنهان از ديده و انديشه ي ما/سوخته خرمن: کسي که هستي خود را از دست داده باشد، معمولاً برق آسماني گاهي به صورت صاعقه خرمن مردم را مي سوزاند و آنها را از هستي ساقط مي کرد"
      },
      {
        "text": "شاهِ تُرکان چو پسندید و به چاهم انداخت / دستگیر ار نشود لطفِ تَهَمتَن چه کنم؟",
        "explanation": "معنی بیت: چون افراسیاب نفس مرا که بیژن روحم در چاه تعلقات جسمانی افکند اگر لطف و رحمت تهمتن نجات بخش یا پیر دلیل دست مرا نگیرد، خود کاری نتوانم کرد و همچنان گرفتار می مانم، اشارتی دارد به داستان بیژن و منیژه و زندانی شدن بیژن در چاه به دستور افراسیاب و نجات یافتن وی به همت رستم نگاه کنید به شاهنامه.\n\nمعنی واژگان:شاه ترکان: در اصل افراسياب است که بيژن را در آغاز شايسته ي دامادي خود مي دانست ولي بالاخره اورا در چاه انداخت و عاقبت رستم تهمتن بيژن را از چاه نجات داد، امّا مقصود حافظ از شاه ترکان شاه شجاع است که در آغاز با حافظ بر سر لطف بود امّا پس از سفر شاه به يزد و بازگشت به شيراز رابطه ي او با حافظ تيره مي شود و حافظ اين غزل را براي تهمتن بن تورانشاه پادشاه هرمز سروده است که در اين مورد وساطت کند."
      },
      {
        "text": "مددی گر به چراغی نکند آتشِ طور / چارهٔ تیره‌شبِ وادی ایمن چه کنم؟",
        "explanation": "معنی بیت: اگر فروغ آتش مقدس کوه طور چنانکه راه موسی را روشن کرد بچراغ ما نوری نبخشد و به راهنمایی ما نپردازد، نمی توانم برای تاریکی شب تیرة وادی ایمن چاره ای بیندیشم.\n\nمعنی واژگان:مدد: کمک /آتش طور: وقتي موسي با خانواده ي خود به وادي ايمن رسيد شب تيره و تاري بود و به دنبال آتشي رفت که از دور بر سر درختي مي ديد و به سوي آن آتش رفت و مبعوث به پيغمبري شد (با اشاره به تجلّي حق بر کوه طور که جایگاه مناجات موسی کلیم الله بود)/ وادي ايمن: درّه اي سرسبز که در طرف راست کوه طور واقع است. نیز نگاه کنید به غزل ۱۹ بیت (۲) وآیة ۲۹ و ۳۰ سورة قصص(۲۸)."
      },
      {
        "text": "حافظا خُلدِبَرین خانهٔ موروثِ من است / اندر این منزلِ ویرانه نشیمن چه کنم؟",
        "explanation": "معنی بیت: ای حافظ، بهشت جاودان عالم بالا سرای میراثی منست که از پدرم آدم ابوالبشر بمن رسیده است، در این خانة خراب دنیا چرا اقامت گزینم؟\n\nمعنی واژگان:خلد برين: بهشت اعلي/ موروث: ارثي، ميراثي، مرده ريگ / نشیمن : جا و مقام/ نشيمن چه کنم: چرا بمانم، چرا اقامت کنم/ منزل محلّي است که مسافران در طي سفر در آن فرود مي آيند و استراحت مي کنند و اين دنيا در سفر از عدم به عدم گويي يک منزل است"
      }
    ]
  },
  {
    "title": "غزل شماره ۳۴۶ حافظ",
    "verses": [
      {
        "text": "من نه آن رندم که تَرکِ شاهد و ساغر کنم / محتسب داند که من این کارها کمتر کنم",
        "explanation": "معنی بیت: من آن قلندر میگسار نیستم که عشقبازی با زیبایان و باده نوشی را کنار بگذارم، محتسب که نهی از منکر میکند، نیک می داند که من این گونه کارها یعنی ترک شاهد و ساغر نمی گویم.\n\nمعنی واژگان:رند: کسي که ظاهري بد و باطني نيکو دارد و از تمام دقايق عمر خود براي رسيدن به حق استفاده مي کند/ شاهد: زيبارو /ساغر: جام شراب/ محتسب: کسي که در شهر مأمور امر و نهي شرعي است و شرابخواران و بدکاران را حدّ شرعي مي زند و معمولاً آنها را مي شناسد. حافظ، امير مبارزالدين شاه متعصّب و سختگير زمان خود را ملقب به لقب محتسب کرده است."
      },
      {
        "text": "من که عیبِ توبه‌کاران کرده باشم بارها / توبه از مِی وقتِ گُل دیوانه باشم گر کنم",
        "explanation": "معنی بیت: من که بر توبه کنندگان بارها خرده گرفته ام، اگر از میگساری در فصل بهار توبه کنم، عاقل نباشم.\n\nمعنی واژگان:عيب کردن: ايراد گرفتن، سرزنش کردن/ وقت گل: فصل بهار"
      },
      {
        "text": "عشق دردانه‌ست و من غَوّاص و دریا میکده / سر فروبُردم در آن جا تا کجا سر بَرکُنم",
        "explanation": "معنی بیت: میخانه دریائیست که من بامید صید مروارید عشق در آن غوطه میزنم و دست از جان میشویم و سر به زیر آب فرو میبرم و خود ندانم که در کجا سر از آب بر خواهم آورد.\n\nمعنی واژگان:دردانه: دانه ي مرواريد، دانه ي درشت و قيمتي مرواريد/ غوّاص: کسي که به زير آب مي رود و از ته دريا مرواريد به دست مي آورد"
      },
      {
        "text": "لاله ساغرگیر و نرگس مست و بر ما نامِ فِسق / داوری دارم بسی یا رب، که را داور کنم؟",
        "explanation": "معنی بیت: لاله باده نوش است و نرگس خمارآلود ولی بما نسبت کژ رفتاری و ترک فرمان خدای می دهند، پروردگارا، بسیار دادخواهی و تظلم دارم و نمیدانم چه کسی را در این داوری دادرس توانم کرد.\n\nمعنی واژگان:لاله ساغرگير: چون لاله به شکل جام شراب است لاله را ساغرگير مي نامد/ نرگس مست: معمولاً نرگس را به چشم مست يا چشم خمارآلود تشبيه مي کنند و از اين جهت نرگس را مست مي نامند/ فسق: کار حرام و کاري خارج از حيطه ي دستورات دين/ داوري دارم: شکايت دارم/ داور: قاضي"
      },
      {
        "text": "بازکَش یک دَم عِنان ای تُرکِ شهرآشوبِ من / تا ز اشک و چهره راهت پُر زر و گوهر کنم",
        "explanation": "معنی بیت: ای زیبای من که بحسن خود در شهر فتنه انگیخته ای، یک نفس درنگ کن تا من مروارید اشک و زرچهرة زرد نثار راهت کنم.\n\nمعنی واژگان:عنان باز کشيدن: توقّف کردن، ايستادن/ ترک: زيباروي خوش قد و قامت/ شهر آشوب: کسي که با زيبايي خود شهري را به آشوب کشد."
      },
      {
        "text": "من که از یاقوت و لَعلِ اشک دارم گنج‌ها / کِی نظر در فیضِ خورشیدِ بلنداختر کنم",
        "explanation": "معنی بیت: من که از پرتو خورشید عشق گنجهای یاقوت و لعل سرشک اندوخته ام، دیگر توجهی بفیض بخشی و تأثیر خورشید بلند آسمان ندارم، حافظ در غزل دیگر فرماید:\n\nطالب لعل و گهر نیست و گرنه خورشید\n\nهمچنان در عمل معدن و کانست که بود\n\nمعنی واژگان:ياقوت و لعل: هر دو جواهرهاي سرخ رنگ هستند که معمولاً اشک خونين را به آنها تشبيه مي کنند/ نظر کردن: توجّه کردن/ فيض: عطا و بخشش /خورشيد بلنداختر: خورشيدي که بزرگترين ستاره ي آسمان است و خوشبخت ترين و سعادتمندترين آنهاست/ تابش خورشيد را عامل ايجاد سنگهاي قيمتي مي دانند"
      },
      {
        "text": "چون صبا مجموعهٔ گل را به آبِ لطف شست / کج دلم خوان، گر نظر بر صفحهٔ دفتر کنم",
        "explanation": "معنی بیت: چون باد بهاری دفتر گل را به آب پاک باران شستشو داد و بر صفای گلزار افزود، اگر من با وجود مجموعة گل چشم بر صفحة کتاب بدوزم و از سیر چمن بازمانم، بی ذوق و کج سلیقه ام.\n\nمعنی واژگان:صبا: بادي که از طرف شمال يا مشرق مي وزد/ مجموعه: مقصود گلبرگهاي گل است و استعمال کلمه ي مجموعه در اين مورد با ظرافت توأم است زيرا دفتري که در آن اشعار منتخب نوشته شده باشد «مجموعه» ناميده مي شد/ آب لطف: مقصود باران بهاري است که باعث لطافت و ظرافت مي شود/ کج دل: بد سليقه و کج ذوق و بي ذوق/ دفتر: کتاب، يا دفتر شعر/ اشاره اي هم هست به اينکه بعضي از عرفا نوشته هاي خود را در پايان عمر مي شستند و آنها را محو و نابود مي کردند"
      },
      {
        "text": "عهد و پیمانِ فلک را نیست چندان اعتبار / عهد با پیمانه بندم، شرط با ساغَر کُنم",
        "explanation": "معنی بیت: اکنون که بر عهد و پيمان روزگار چندان اعتمادي نيست، من با پيمانه و ساغر شراب پيمان مي بندم و قول و قرار مي گذارم.\n\n\nمحصول بيت ــ به عهد و پيمان فلك چندان اعتبارى نيست. يعنى فلك پيمان شكن است. پس جايز نيست كه به عهدش اعتماد شود. بنابراين ازين به بعد عهد را با پيمانه مى\u200Cبندم و هر شرطى بكنم با ساغر مى\u200Cكنم، خلاصه بعد از اين عهد و پيمانم با ساغر و پيمانه خواهد شد.\n\nمعنی واژگان:اعتبار: اهميّت، اعتماد، اطمينان/ پيمانه و ساغر: هر دو يعني جام شراب /شرط : پیمان."
      },
      {
        "text": "من که دارم در گدایی گنجِ سلطانی به دست / کِی طمع در گردشِ گردونِ دون‌پَرور کنم",
        "explanation": "معنی بیت: من که در عالم فقر و قناعت گویی استغنای پادشاهان را دارم، هرگز امیدی و چشم داشتی از دور چرخ سفله نواز ندارم.\n\nمعنی واژگان:گدايي: مقصود فقر عرفاني است که احساس نياز به درگاه بي نياز است/ گنج سلطاني: خزانه ي پادشاه که مقصود دل عارف است/ گردون: آسمان، فلک/ دون پرور: مساعد و موافق با مردمان سفله و پست."
      },
      {
        "text": "گر چه گَردآلودِ فقرم، شرم باد از همتم / گر به آبِ چشمهٔ خورشید دامن تَر کنم",
        "explanation": "معنی بیت: اگرچه غبار تهیدستی بر چهرة من نشسته است ولی از همت بلند خود مرا شرمساری باد، اگر بخواهم بآب چشمة خورشید کرم و احسان بزرگان گرد فقر را پاک کنم و دامن همت به منت کسان بیالایم.\n\nمعنی واژگان:گرد آلود فقر: مقصود فقر و گدايي ظاهري است يعني «بي چيزي» به گرد آلود بودن و يا «فقر» به «گرد و غبار» تشبيه شده است/ همّت: اراده، در اينجا مفهوم وجدان بلند همت از آن استنباط مي شود. قواعد:چشمه ي خورشيد: اضافه ي تشبيهي ست، يعني خورشيد به چشمه تشبيه شده است"
      },
      {
        "text": "عاشقان را گر در آتش می‌پسندد لطفِ دوست / تنگ چشمم گر نظر در چشمهٔ کوثر کنم",
        "explanation": "معنی بیت: اگر عنایت یار سوز و گداز عاشقان را در آتش هجران خوش میدارد، من کوتاه نظرم اگر از این پس بآب گوارای چشمة بهشتی التفات و توجهی داشته باشم.\n\nمعنی واژگان:لطف: مهرباني، توجّه مرحمت آميز/تنگ چشم: بخيل، ممسک، تنگ نظر، کوته بين/ نظر کردن: توجّه کردن/ چشمه ي کوثر: حوضي است در بهشت/ – در آتش از خيال رخش دست مي دهد- ساقي بيا که نيست ز دوزخ شکايتي/ از در خويش خدا را به بهشتم مفرست – که سر کوي تو از کون و مکان ما را بس"
      },
      {
        "text": "دوش لعلش عشوه‌ای می‌داد حافظ را، ولی / من نه آنم کز وی این افسانه‌ها باور کنم",
        "explanation": "معنی بیت: دیشب لعل لبش حافظ را فریب می داد که بوسه خواهم داد ولی من ساده دل نیستم که به این حکایت نامعقول معتقد شوم.\n\nمعنی واژگان:لعل: لب، لبان/ عشوه دادن: فريب دادن /افسانه: قصّه، داستان، آنچه توأم با افسون و فريب باشد."
      }
    ]
  },
  {
    "title": "غزل شماره ۳۴۷ حافظ",
    "verses": [
      {
        "text": "صَنَما با غمِ عشقِ تو چه تدبیر کنم؟ / تا به کِی در غمِ تو نالهٔ شبگیر کنم؟",
        "explanation": "معنی بیت: اي معشوق زيبا و دل فريب، با غم عشق تو چه چاره اي بينديشم؟ و تا به کي در غم دوري تو ناله ي سحرگاهي سر دهم؟\n\n\nمحصول بيت ــ اى صنم با غم عشق تو، يا براى رهايى از غم عشق تو چه تدبير بكنم: چه چاره كنم، تا كى و تا چه زمانى در غم تو شب\u200Cها بنالم. مراد: تا كى از درد و سوز عشق تو فرياد و فغان نمايم.\n\nمعنی واژگان:صنما: اي معشوق زيباي من یا ای بت  / تدبير: چاره/ ناله ي شبگير: ناله ي سحرگاهي"
      },
      {
        "text": "دل دیوانه از آن شد که نصیحت شِنَوَد / مگرش هم ز سرِ زلفِ تو زنجیر کنم",
        "explanation": "معنی بیت: کار دل شیدا از حد اندرز نیوشیدن گذشت و چاره ای نیست جز آنکه این دیوانه را با زنجیر گیسوی تو در بند کشم.\n\nمعنی واژگان:از آن شد: کارش از اين حد گذشته است/ مگر: بجز اينکه"
      },
      {
        "text": "آن چه در مدتِ هِجرِ تو کشیدم هیهات / در یکی نامه محال است که تَحریر کنم",
        "explanation": "معنی بیت: رنجهایی که در ایام جدایی بردم دور مینماید و ناشدنی است که در یک کتاب به نگارش آید.\n\nمعنی واژگان:مدّت: طول زمان/ هجر: فراق، دوري/ هيهات: بعيد است/ محال: غيرممکن/ تحرير کردن: نوشتن"
      },
      {
        "text": "با سرِ زلفِ تو مجموعِ پریشانی خود / کو مجالی که سراسر همه تقریر کنم؟",
        "explanation": "معنی بیت: همة آشفتگی حال خود را با سر گیسوی پریشان تو فرصت نیست که یکبار بر زبان آورم.\n\nمعنی واژگان:مجموع پريشاني: همه ي نابساماني ها/ مجال: فرصت /تقرير کردن: بيان کردن، گفتن"
      },
      {
        "text": "آن زمان کآرزویِ دیدنِ جانم باشد / در نظر نقشِ رخِ خوبِ تو تصویر کنم",
        "explanation": "معنی بیت: آن لحظه که مایل بدیدار جان مجسم باشم، شکل چهرة زیبای تو را بر صفحة دیده مینگارم.\n\nمعنی واژگان:تصوير کردن: مجسّم کردن، تصوّر کردن، نقش کردن."
      },
      {
        "text": "گر بدانم که وصالِ تو بدین دست دهد / دین و دل را همه دَربازم و توفیر کنم",
        "explanation": "معنی بیت: اگر یقین کنم که وصل تو به این حد از خود گذشتگی حاصل می شود که دین و دل باید داد، من این هر دو را در قمار عشق از دست می دهم و می دانم که این باختن به راستی سود بردن است.\n\nمعنی واژگان:وصال: رسيدن به معشوق/ دست دادن: ميسّر شدن /درباختن: از دست دادن/ توفير کردن: سود بردن."
      },
      {
        "text": "دور شو از برم ای واعظ و بیهوده مگوی / من نه آنم که دگر گوش به تزویر کنم",
        "explanation": "معنی بیت: اي واعظ، از کنارم دور شو و بيهوده سخن مگو، من آن کسي نيستم که به فريب و نيرنگ تو گوش دهم.\n\n\nمحصول بيت ــ اى واعظ از نزد من دور شو و حرف بيهوده هم مزن يعنى پيش من سخنان زايد و بى\u200Cمصرف مگو. زيرا من آن كسى نيستم كه به تذوير گوش دهم: كسى نيستم كه سخن بى\u200Cهوده را گوش كنم.\n\nمعنی واژگان:واعظ: پند دهنده، نصيحت کننده/ تزوير: فريب دادن و دروغ پردازي کردن، سخنان ظاهراً منطقي و باطناً توأم با دروغ و تقلّب گفتن"
      },
      {
        "text": "نیست امّید صَلاحی ز فسادِ حافظ / چون که تقدیر چُنین است، چه تدبیر کنم؟",
        "explanation": "معنی بیت: کار حافظ به تباهی کشیده و امید براه راست آمدن و پارسایی ورزیدن از وی نتوان داشت، چون سرنوشت چنین بود، مرا چاره ای دیگر نباشد.\n\nمعنی واژگان:صلاح: درست شدن/ فساد: تباهي/ تقدير: سرنوشت/ تدبير: چاره"
      }
    ]
  },
  {
    "title": "غزل شماره ۳۴۸ حافظ",
    "verses": [
      {
        "text": "دیده دریا کُنَم و صبر به صحرا فِکَنَم / وَاندر این کار دلِ خویش به دریا فِکَنَم",
        "explanation": "معنی بیت: از گریة بسیار چشم را دریا می سازم و شکیبایی را به دور می افکنم و در کار عشقبازی و مهرورزی از سر جان بر می خیزم و دل به دریا می زنم؛ مراد از این کار به کنایه عشق ورزی و شاهد بازی است، سعدی گوید :\n\nچون من به نفس خویشتن این کار می کنم\n\nبر فعل دیگران به چه انکار می کنم؟\n\nمعنی واژگان:ديده دريا کردن: اشک فراوان ريختن/ صبر به صحرا افکندن: صبر و شکيبايي را ترک کردن/ دل به دريا فکندن: بدون توجه به مخاطرات اقدام به کاري کردن"
      },
      {
        "text": "از دلِ تنگِ گنهکار برآرم آهی / کآتش اندر گُنَهِ آدم و حوا فکنم",
        "explanation": "معنی بیت: چنان برای توبه کردن از دل غمگین گناه آلود آهی سوزناک بر کشم که نه تنها گناه خود بلکه گناه نافرمانی حضرت آدم و حوا را از فرمان پروردگار در آتش آه خود بسوزم و بخشایش و عفو الهی را سبب شوم.\n\nمعنی واژگان:تنگ: بي حوصله و نگران/ آه برآوردن: آه کشيدن، آه آتشين کشيدن/ گنه آدم و حوا» خوردن از گياه ممنوعي که باعث بيرون راندن آنها از بهشت شد (گندم يا سيب) و نزد خدا گناه محسوب شد و آتش افکندن در آن به مفهوم ناچيز نشان دادن آن است."
      },
      {
        "text": "مایهٔ خوشدلی آنجاست که دلدار آنجاست / می‌کنم جهد که خود را مگر آنجا فکنم",
        "explanation": "معنی بیت: اصل و مايه ي شادي و سرور جايي است که معشوق زيبا در آنجاست؛ پس نهايت تلاشم در اين است که به جايگاه او برسم و کامياب شوم (خدا کند که برسم).\n\nمحصول بيت ــ مايه و سبب خوش\u200Cدلى آن\u200Cجا است كه دلدار آن\u200Cجا است. يعنى دلدار هر كجا باشد خوش\u200Cدلى در آن\u200Cجا است پس سعى مى\u200Cكنم شايد بتوانم خودم را به آن\u200Cجا برسانم: به آن\u200Cجا كه دلدار است بروم تا خوش\u200Cدل گردم.\n\nمعنی واژگان:مايه ي خوشدلي: اصل شادي/ دلدار: معشوق/ جهد کردن: کوشش کردن/ مگر: شايد"
      },
      {
        "text": "بِگُشا بندِ قَبا ای مَهِ خورشید کُلاه / تا چو زلفت سَرِ سودا زده در پا فکنم",
        "explanation": "معنی بیت: ای ماه رخسارکه خورشید بلند تاج تارک توست، کمر قبا را باز کن به کنایه یعنی درنگی بنما تا مانند گیسوی دراز تو که سر بر پای تو دارد، من نیز سر بر قدمت نهم.\n\nمعنی واژگان:بگشا بند قبا: پذيراي عاشق شو، نزد عاشق خود بمان و از در تسليم درآ/ مه خورشيد کلاه: زيبارويي که خورشيد درخشان تاج سر اوست (نهايت زيبايي)/ سر سودازده: سري که از عشق سرشار است/ زلف سر در پا فکنده: زلف بلند زيبا"
      },
      {
        "text": "خورده‌ام تیرِ فلک، باده بده تا سرمست / عُقده در بندِ کَمرتَرکشِ جوزا فکنم",
        "explanation": "معنی بیت: از کمان سپهر تیر حادثه ای به من خورده است، اینک ساغر بده تا در سرمستی در کمربند جوزا (دو پیکر صورت برج سوم ) گرهی اندازم و در کارش عقده ای افکنم و از شمشیر زدنش باز دارم، نیز نگاه کنید به غزل ۳۲۹ بیت (۱).\n\nمعنی واژگان:خورده ام تير فلک: از گردش آسمان آسيب ديده ام/ باده: شراب/ سرمست: شاد و خوشحال /عقده: گره بند/ کمر ترکش: کمربندي که تيردان به آن بسته است/جوزا: نام صورت فلکي جبّار است که در کتب نجومي به شکل مردي است که حمايلي بر دوش و کمر دارد و به کمربند آن ترکشي (= تيرداني) وصل است."
      },
      {
        "text": "جرعهٔ جام بر این تختِ روان افشانم / غُلغُلِ چنگ در این گنبدِ مینا فکنم",
        "explanation": "معنی بیت: یک جرعه از ساغر خود به شیوة میگساری رادمردان آزاده بر تختگاه گردان فلک می ریزم که با همة عظمت و بلندی در مقام عشق حکم زمین را دارد و بانگ و نالة چنگ را به گنبد نیلگون آسمان می رسانم ، شیخ الرئیس قاجار گوید:\n\nآسمان مستی ما دید و للارض نصیب\n\nگفت: ته جرعه ای از جام کرامم هوسست\n\nمعنی واژگان:جرعه: آشام، چند قطره از آب يا شراب يا هر مايع ديگر /جام: مقصود جام شراب است/ تخت روان: مرحوم دکتر غني آن را به زمين تعبير کرده است و مقصود از روان بودن آن بي ثبات بودن است و مرحوم دکتر معين آن را به آسمان تعبير کرده است/ رسم جرعه فشاني بر خاک معتبرتر به نظر مي رسد که اتفاقاً مرحوم دکتر معين در اين باره مقاله اي مفصل دارد/غلغل چنگ: (صداي چنگ که تاري زهي است)/ گنبد مينا: آسمان/ اين بيت دنباله ي بيت ۵ است و نشان دهنده ي آن است که با مجلس شادي و سرمستي به چنگ فلک مي توان رفت."
      },
      {
        "text": "حافظا تکیه بر ایّام چو سهو است و خطا / من چرا عِشرتِ امروز به فردا فکنم",
        "explanation": "معنی بیت: اي حافظ، وقتي اعتماد کردن به روزگار، سهو و اشتباه است؛ پس چرا من عيش و شادي امروز را به فردا موکول کنم؟\n\n\nمحصول بيت ــ اى حافظ چون اعتماد به ايام اشتباه و خطاست پس عشرت امروز را چرا موكول به فردا كنم: در عيش و ذوق دنيا چرا تأخير نمايم.\n\nمعنی واژگان:تکيه: اعتماد/ سهو و خطا: اشتباه و ناروا/ عشرت: شادي، شرکت در مجلس بزم/ افکندن: موکول کردن"
      }
    ]
  },
  {
    "title": "غزل شماره ۳۴۹ حافظ",
    "verses": [
      {
        "text": "دوش سودایِ رُخَش گفتم ز سر بیرون کُنَم / گفت کو زنجیر؟ تا تدبیرِ این مجنون کُنَم",
        "explanation": "معنی بیت: دیشب بر زبانم رفت که اندیشه ی شیفتگی بر جمال وی را از سر به در کنم، یار گفت که زنجیر کجاست تا این دیوانه ی عشق را بر پای نهم و او را به راه آورم تا بیش خیال محال نکند.\n\nمعنی واژگان:سودا: عشق/ از سر بيرون کردن: فراموش کردن/ تدبير کردن: چاره کردن /مجنون: ديوانه"
      },
      {
        "text": "قامتش را سرو گفتم، سر کشید از من به خشم / دوستان از راست می‌رَنجَد نِگارم، چون کنم؟",
        "explanation": "معنی بیت: بالای راست وی را به سرو مانند کردم ، با خشم بر من اعتراض کرد، یاران، محبوب زیبای من از سخن راست آزرده خاطر می شود چه توانم کرد؟\n\nمعنی واژگان:سرکشيدن: روي گرداندن /راست: سخن درست و راست، صفت سرو و قامت يار/ نگار: معشوق زيبا /چون کنم: چه بايد بکنم."
      },
      {
        "text": "نکته ناسنجیده گفتم دلبرا معذور دار / عشوه‌ای فرمای تا من طبع را موزون کنم",
        "explanation": "معنی بیت: ای دلستان، لطیفه ای ناسازگار بر زبان آوردم ، پوزشم را بپذیر و به کرم ببخش، اینک کرشمه ای بنما تا قریحه ی مرا برانگیزد تا سخن بهنجار و سنجیده بسرایم.\n\nمعنی واژگان:ناسنجيده: بدون فکر و تعقّل، بدون مقايسه ي صحيح (در تشبيه نارواي قامت يار به سرو)/ دلبرا: اي محبوب من/ عشوه اي فرما: ناز و غمزه اي کن/ موزون کردن طبع: آماده کردن قريحه براي شعر و شاعري"
      },
      {
        "text": "زردرویی می‌کَشَم زان طبعِ نازک، بی‌گناه / ساقیا جامی بده تا چهره را گُلگون کنم",
        "explanation": "معنی بیت: از طبع زودرنج یار بی آنکه خطایی کرده باشم شرمنده ام؛ ای ساقی ساغری بده تا از تأثیر آن رخساره ام سرخ نماید و نگویند که در عشق او زرد رویی می کشم و بی نصیب از لطف ویم.\n\nمعنی واژگان:زردرويي: شرمندگي (که توجّه بيشتر به کلمه ي «زرد» است)/ طبع نازک: سرشت لطيف (محبوب)/ گلگون: مانند گل سرخ، سرخ رنگ"
      },
      {
        "text": "ای نسیمِ منزلِ لیلی خدا را تا به کی / رَبع را برهم زنم، اَطلال را جیحون کنم",
        "explanation": "معنی بیت: ای باد نرم کوی لیلی من (محبوب من)، برای خدا مددی کن، تا چند کوی و سرای را آشفته و مشوش سازم و آثار بازمانده ی خانه ی معشوق را از آب دیده دریای جیحون کنم ؟\n\nچنانکه مرحوم قزوینی یادآوری فرموده اند حافظ در این غزل به بیت معروف قصیده ی معزی اشاره دارد:\n\nربع از دلم پر خون کنم، اطلال را جیحون کنم\n\nخاک دمن گلگون کنم، از آب چشم خویشتن\n\nمعنی واژگان:نسيم: باد ملايم و بو/ منزل ليلي: جايگاه معشوق (ليلي اسم خاصّي است که به عنوان اسم عام «محبوب» به کار رفته است) /خدا را: براي خدا/ ربع: خانه، محله/ بر هم زدن: به آشوب کشيدن/ اطلال: (جمع طلل) خرابه هايي که از خانه ها به جاي مانده است/ جيحون کردن: با اشک خود رود خروشان ساختن/ اشاره است به اين بيت امير معزّي شاعر قرن ششم: ربع از دلم پر خون کنم اطلال را جيحون کنم – خاک دمن گلگون کنم از آب چشم خويشتن"
      },
      {
        "text": "من که رَه بُردم به گنجِ حُسنِ بی‌پایان دوست / صد گدایِ همچو خود را بعد از این قارون کنم",
        "explanation": "معنی بیت: من که به گنجینه ی جمال پایان ناپذیر دوست دست یافتم، پس از این می توانم صد درویش مانند خود را استغنای قارون ببخشم. به کنایه شاید مقصود این باشد که خود به مقام ارشاد و رهبری می رسم و به دستگیری سالکان می پردازم.\n\nمعنی واژگان:ره بردن: پي بردن و آگاهي يافتن /حسن: زيبايي/ قارون: ثروتمندي از بني اسرائيل در زمان حضرت موسي که آن حضرت او را به خاطر ندادن زکات و صدقه نفرين کرد و خود او و ثروت زياد او به زمين فرو رفت، قارون مظهر ثروتمندي است"
      },
      {
        "text": "ای مَهِ صاحب قران، از بنده حافظ یاد کن / تا دعایِ دولتِ آن حُسنِ روزافزون کنم",
        "explanation": "معنی بیت: ای ماه رخسار یگانه و سرآمد روزگار به حسن و کمال، چاکر خود حافظ را به یاد آور و عنایتی فرما تا من برای سلطنت جمال فزاینده ی تو دعا کنم.\n\nمعنی واژگان:مه: زيبارو/ صاحب قران: آنکه در زمان خود از جهتي بر همه برتري داشته باشد/ دولت: خوشبختي و امتياز/ حسن روزافزون: زيبايي که هر روز بيش از روز پيش مي شود"
      }
    ]
  },
  {
    "title": "غزل شماره ۳۵۰ حافظ",
    "verses": [
      {
        "text": "به عزمِ توبه سحر گفتم استخاره کُنم / بهارِ توبه‌شکن می‌رسد چه چاره کُنم؟",
        "explanation": "معنی بیت: با توجّه به اين مطلب که براي توبه کردن که امر واجبي است، نيازي به استخاره نيست، خواجه با طنز مخصوص به خود مي فرمايد: سحرگاه با خود گفتم که به قصد توبه استخاره اي کنم، ولي چه چاره و تدبيري مي توانم بکنم؟ که بهار توبه شکن از راه مي رسد و مانع از توبه کردنم مي شود.\n\nحاشا که من به مَوسمِ گُل ترکِ مَي کنم\n\nمن لافِ عقل مي زنم، اين کار کَي کنم؟\n\n(غزل ۱ / ۳۵۱)\n\nمنِ رند و عاشق در مَوسمِ گُل\n\nآنگاه توبه، استغفرالله\n\nمحصول بيت ــ به قصد توبه يا با قصد توبه تصميم گرفتم كه سحر استخاره كنم. ليكن بهار توبه\u200Cشكن فرا مى\u200Cرسد و هيچ چاره ندارم. الحاصل براى توبه كردن هنگام سحر از سرشب قصد استخاره نمودم.\n\nمعنی واژگان:عزم: قصد/ توبه: مقصود توبه از ميخوارگي است (شاهد آن ابيات بعد است) استخاره: طلب خير از کتاب اله که معمولاً در کارهاي مباح و در مورد شک و ترديد به کار مي آيد ولي اينجا با طنز در امر واجب استفاده شده است/ توبه شکن: صفت بهار است، چون فصل گل و ريحان و طرب و نشاط است"
      },
      {
        "text": "سخن درست بگویم نمی‌توانم دید / که مِی خورند حریفان و من نِظاره کنم",
        "explanation": "معنی بیت: صادقانه و بي پروا سخن بگويم که نمي توانم ببينم که ياران باده نوش شراب مي نوشند و من تماشا کنم و از آن محروم باشم.\n\nمحصول بيت ــ سخن جدى مى\u200Cگويم: نمى\u200Cتوانم و قادر به آن نيستم كه ببينم باده مى\u200Cخورند و من از دور تماشاگرم. الحاصل نمى\u200Cتوانم جزو باده نوشان نباشم.\n\nمعنی واژگان:درست: به راستي، از روي حقيقت/ حريفان: دوستان/ نظاره کردن: نگريستن، نگاه کردن"
      },
      {
        "text": "چو غنچه با لبِ خندان به یادِ مجلسِ شاه / پیاله گیرم و از شوق، جامه پاره کنم",
        "explanation": "معنی بیت: بیاد بزم خسروانه ساغر بنوشم و غنچه سان با دهان خندان از اشتیاق گریبان چاک زنم و شکفته شوم.\n\nمعنی واژگان:خندان بودن و جامه پاره کردن غنچه، شکفته شدن آن را نشان مي دهد/ شوق: ذوق، اشتياق/ جامه پاره کردن: در مورد غنچه شکفته شدن است و در مورد شاعر نشانه ي هيجان و شوق و ذوق اوست"
      },
      {
        "text": "به دورِ لاله دماغِ مرا عِلاج کنید / گر از میانهٔ بزمِ طَرَب کناره کنم",
        "explanation": "معنی بیت: اگر من در نوبت لاله و فصل بهار از مجلس عشرت کناره جویم، باید به درمان بیماری دماغی و خلل روانی من بپردازید.\n\nمعنی واژگان:دور لاله: دوران سر زدن لاله، فصل بهار /دماغ: مغز/ بزم طرب: مجلس شادي/ کناره کردن: دوري کردن، کناره گيري کردن"
      },
      {
        "text": "ز رویِ دوست مرا چون گلِ مراد شِکُفت / حوالهٔ سَرِ دشمن به سنگِ خاره کنم",
        "explanation": "معنی بیت: چون از گلبن آرزوی من بدیدار یار گل مقصود شکفته شد، سر دشمن را به سنگ خارا حواله می دهم، مقصود آنکه سر خصم به سنگ خاره شکسته باد.\n\nمعنی واژگان: حواله کردن: سپردن سنگ /خاره: سنگ سخت"
      },
      {
        "text": "گدایِ میکده‌ام، لیک وقتِ مستی بین / که ناز بر فلک و حکم بر ستاره کنم",
        "explanation": "معنی بیت: من نیازمندی جرعه نوش از میخانة عشقم و چون از بادة معرفت سرمست شوم، به مقامی می رسم که بر فلک سرگرانی می کنم و ستاره را زیر فرمان خود می آورم؛ شاید در اینجا اشارتی به کارهای خارق عادت دارد که بر دست اولیای حق می رود.\n\nمعنی واژگان:گداي ميکده: گدايي که در ميخانه باده گدايي مي کند/ ناز کردن: افتخار کردن/ حکم کردن: فرمانروايي کردن/ ناز بر فلک و حکم بر ستاره کردن نشانه ي منتهاي اقتدار و مکنت است"
      },
      {
        "text": "مرا که نیست رَه و رسمِ لقمه‌پرهیزی / چرا ملامتِ رندِ شراب‌خواره کنم",
        "explanation": "معنی بیت: من که از شیوة امساک و خست بیزارم به سرزنش  قلندران که با کمال تهیدستی هر چه دارند در وجه شراب می دهند، نخواهم پرداخت.\n\nمعنی واژگان:ره و رسم: طريقه/ روش لقمه پرهيزي: اجتناب از لقمه ي حرام/ ملامت کردن: سرزنش کردن / رند: کسي که ظاهري بد و باطني نيک دارد و از دقايق عمر براي رسيدن به حق استفاده مي کند."
      },
      {
        "text": "به تختِ گُل بنشانم بُتی چو سلطانی / ز سنبل و سَمَنش، سازِ طوق و یاره کنم",
        "explanation": "معنی بیت: من زیبا صنمی را خسروانه بر اورنگ پوشیده از گل جای می دهم و از سنبل و یاسمن برای وی گردن بند و دست بند میسازم.\n\nمعنی واژگان:تخت گل: گلستان/ بت: زيباروي خوش قد و قامت/ سلطان: پادشاه/ سنبل و سمن: نام دو گل از گلهاي زيبا /طوق: گردن ،آويز/ ياره: دست بند/ ساز : سامان و ساختگی کار و تدارک"
      },
      {
        "text": "ز باده خوردن پنهان مَلول شد حافظ / به بانگِ بَربَط و نِی، رازَش آشکاره کنم",
        "explanation": "معنی بیت: دل حافظ از می نوشیدن نهانی گرفت، من با خروش بربط و نوای نی سر باده خوردن پنهانی وی را فاش خواهم کرد.\n\nمعنی واژگان:باده خوردن پنهان: شرابخواري مخفيانه/ ملول: دلتنگ/ بربط: عود (نام سازي است) /آشکاره کردن: برملا کردن"
      }
    ]
  },
  {
    "title": "غزل شماره ۳۵۱ حافظ",
    "verses": [
      {
        "text": "حاشا که من به موسمِ گُل تَرکِ مِی کُنم / من لافِ عقل می‌زنم، این کار کِی کنم",
        "explanation": "معنی بیت: هرگز چنین مباد که در نوبت بهار من میگساری را رها کنم، چه مرا ادعای خردمندی است و ترک باده نوشی نمی کنم.\n\nمعنی واژگان:حاشا: غيرممکن است/ موسم گل: فصل بهار/ لاف عقل مي زنم: ادعاي عاقل بودن دارم."
      },
      {
        "text": "مطرب کجاست تا همه محصولِ زهد و عِلم / در کارِ چنگ و بَربَط و آوازِ نِی کُنَم",
        "explanation": "معنی بیت: رامشگر کو تا تمامی حاصل پارسایی و دانش خود را در راه شنیدن نغمة چنگ و بربط و آوای نی صرف کنم.\n\nمعنی واژگان:مطرب: رامشگر، نوازنده و خواننده / محصول زهد و علم: آنچه از پرهيزگاري و دانش اندوزي به دست آورده ام، اعتباري که از اين راه بدست آورده ام/ در کار کردن: صرف کردن، در راهي خرج کردن/ بربط: عود (نام سازي است)"
      },
      {
        "text": "از قیل و قالِ مدرسه حالی دلم گرفت / یک چند نیز خدمتِ معشوق و مِی کنم",
        "explanation": "معنی بیت: اکنون از بحث و جدال هاي مدرسه دلگير و خسته شده ام، پس مي خواهم مدّتي را در خدمت معشوق و مَي باشم و به دل خود برسم.\n\nبخواه دفترِ اشعار و، راهِ صحراگير\n\nچه وقتِ مدرسه وُ بحثِ کشفِ کشّاف است\n\n(غزل ۲ / ۴۴)\n\nمحصول بيت ــ حاليا از قيل و قال مدرسه دلم زده شد. چند زمانى هم به مى و معشوق خدمت نمايم يعنى سر و كارم با اين\u200Cها باشد و مقيد به مى و معشوق شوم.\n\nمعنی واژگان:قيل و قال مدرسه: مباحثاتي که در مدرسه بر سر مسائل علمي ميان طالبان علم درمي گيرد/ حالي: اکنون/ دلم گرفت: ملال حاصل کرده ام، ملول شده ام، دلتنگ شده ام/ يک چند: مدّتي"
      },
      {
        "text": "کِی بود در زمانه وفا؟ جامِ مِی بیار / تا من حکایتِ جم و کاووسِ کِی کنم",
        "explanation": "معنی بیت: چه وقت در روزگار وفا بوده است؟! جام شراب بياور تا بنوشم و مست گردم و داستان جم و کاووس کي را برايت بازگو کنم که عاقبت آنها چه شده است.\n\nمحصول بيت ــ به طريق خطاب عام مى\u200Cفرمايد: كى در زمانه وفا بود جام مى\u200Cبيار: زمانه از قديم بى\u200Cوفا بوده جام باده را بيار تا كه من حكايت جم و كاووس و كى را بكنم يعنى اگر در زمانه وفا بود اين پادشاهان در سلطنت باقى مى\u200Cماندند كه هر كدام پادشاه مقتدرى بود خصوصآ جم كه همان حضرت سليمان پيغمبر است كه حتى به وحوش و طيور حكم مى\u200Cكرد.\n\nمعنی واژگان:زمانه: روزگار، دوران /جم: مقصود جمشيد پادشاه پيشدادي است که گويند شراب در روزگار او کشف شده است/ کاووس: پادشاه کياني که پس از کيقباد و پيش از کيخسرو بوده است/ کي: لقب پادشاهان کياني، کي در اصل به معني پادشاه است."
      },
      {
        "text": "از نامهٔ سیاه نترسم که روزِ حشر / با فیضِ لطفِ او صد از این نامه طِی کنم",
        "explanation": "معنی بیت: از سیاه نامگی و گناهکاری در روز رستاخیز نگران نیستم، چه با بسیاری فضل الهی صد نامه سیاه از این گونه را می توان درپیچید و مشمول بخشایش ایزدی شد.\n\nمعنی واژگان:نامه ي سياه: مقصود نامه ي اعمالي است که در آن گناهان زيادي براي صاحب آن نوشته شده باشد/ روز حشر: روز قيامت/ فيض لطف او: توجه و عنايت الهي/ صد: نشانه ي کثرت است/ طي کردن: در هم پيچيدن و دور انداختن، گذراندن"
      },
      {
        "text": "کو پیک صبح؟ تا گله‌های شبِ فِراق / با آن خجسته طالعِ فرخنده پِی کنم",
        "explanation": "معنی بیت: قاصد بامداد وصال کی فراز می آید تا گله ها و رنجشهای شب جدایی را با آن یار فرخنده بخت و مبارک پی در میان نهم.\n\nمعنی واژگان:پيک صبح: باد صبا / خجسته طالع: خوشبخت (به جهت آنکه يار را ديده است)/ فرخنده پي: خوش قدم (به جهت آنکه بوي معشوق و خبر از او مي آورد)"
      },
      {
        "text": "این جانِ عاریت که به حافظ سپرد دوست / روزی رُخش ببینم و تسلیمِ وی کنم",
        "explanation": "معنی بیت: این جان را که به عاریت از محبوب گرفته ام روزی که هنگام جان آهنگ من فرا رسد و چهرة دوست در واپسین دم در نظرم نمایان شود به وی باز خواهم سپرد؛ اشارتی به این اعتقاد از این بیت پیداست که در هنگام مرگ شبحی زیبا بر نیکوکار و صورتی زشت در برابر بدکار ظاهر می شود و جان از آنان می ستاند.\n\nمعنی واژگان:عاريت: قرضي/ تسليم کردن: دادن، تقديم کردن/ اين بيت را نشانه ي اشعري بودن حافظ مي دانند، زيرا اشعريان اعتقاد دارند که روز قيامت مردم مي توانند خدا را ببينند/ و نيز اشاره اي است به حديث قدسي «و نفخت فيه من روحي»"
      }
    ]
  },
  {
    "title": "غزل شماره ۳۵۲ حافظ",
    "verses": [
      {
        "text": "روزگاری شد که در میخانه خدمت می‌کنم / در لباسِ فقر کارِ اهلِ دولت می‌کنم",
        "explanation": "معنی بیت: سالها گذشت که در میکدة معرفت خدمتگزاری و چاکری میکنم و در جامة درویشی(فقر ذاتی و امکانی) کار مردمان دولتمند و نیک بخت را انجام میدهم.\n\nمعنی واژگان:روزگاري شد: مدّت زيادي مي گذرد/ ميخانه: خرابات، همان جايي که حافظ در آن نور خدا را مي بيند/ فقر: احساس نياز نسبت به خداي بي نياز/ اهل دولت: خوشبختان."
      },
      {
        "text": "تا کی اندر دام وصل آرم تَذَروی خوش‌خِرام / در کمینم و انتظار وقتِ فرصت می‌کنم",
        "explanation": "معنی بیت: نمیدانم چه وقت میسر می شود که ترنگی خرامان بدام وصال اندازم، هم اکنون در کمینگاه نشسته ام و چشم به راه فرصت مساعدم.\n\nمعنی واژگان: تذرو: قرقاول، خروس صحرايي، مرغي است خوش خط و خال/ خوش خرام: خوشرفتار، آنکه راه رفتنش زيباست، بنابراين تذروي خوش خرام را زيباروي خوشرفتاري معني کرديم/ انتظار وقت فرصت مي کنم: در انتظار وقت مناسب هستم."
      },
      {
        "text": "واعظِ ما بوی حق نشنید بشنو کاین سخن / در حضورش نیز می‌گویم نه غیبت می‌کنم",
        "explanation": "معنی بیت: این گفتار مرا که اینک میگویم گوش کن : اندرزگوی ما اندک بهره ای از حق و راستی نیافته و زبانش با دل یکی نیست و به آنچه می گوید، خود عمل نمیکند و من این سخن در پیش وی نیز بر زبان می آورم تا زبان  به زشت یاد نگشوده باشم.\n\nمعنی واژگان:واعظ: در اصل معني آن پنددهنده است امّا مقصود حافظ واعظي است که بر سر منبر است (واعظان کاين جلوه در محراب و منبر مي کنند)/ بوي حق نشنيد: چيزي از حق و حقيقت نمي داند/ غیبت : زشت یاد و بدگویی و مذمت در قفای دیگران کردن."
      },
      {
        "text": "با صبا افتان و خیزان می‌روم تا کویِ دوست / و از رفیقان ره استمدادِ همت می‌کنم",
        "explanation": "معنی بیت: با نسیم بهاری آهسته آهسته و نرم نرم بکوی یار روی می آورم و از رهروان طریق حقیقت برای وصول به مقصد خواستار توجه باطنی و عنایتم.\n\nمعنی واژگان:صبا: بادي که از طرف شمال يا مشرق مي وزد و پيام آور و پيامبر ميان عاشق و معشوق است و چون افتان و خيزان مي رود صفت بيمار براي آن مي آورند/ افتان و خیزان : آهسته آهسته و نرم نرم/ استمداد: طلب، کمک/ همّت: دعاي خير و نيروي باطني که همراه دوستان کنند تا آنان توفيق يابند"
      },
      {
        "text": "خاکِ کویت زحمت ما برنتابد بیش از این / لطف‌ها کردی بتا، تخفیفِ زحمت می‌کنم",
        "explanation": "معنی بیت: غوغا و ازدحام ما را سر کوی تو افزون ازین تحمل نمی کند، مهربانی ها نمودی و اینک رخصت فرما تا زحمت کم کنم و دردسر بیش ندهم\n\nمعنی واژگان:برتافتن: تحمّل کردن/ لطفها کردي: مهرباني ها کردي/ بتا: اي زيباروي خوش قد و قامت (بعضي آن را بتا به کسر حرف «ب» به معني «بگذار تا» مي دانند که با فعل بعد از آن هماهنگي ندارد)، مخفف بهل تا به معنی بگذار تا  و رخصت بده و اجازه فرما/ تخفيف زحمت کردن: کم کردن زحمت"
      },
      {
        "text": "زلفِ دلبر دامِ راه و غمزه‌اش تیرِ بلاست / یاد دار ای دل که چندینت نصیحت می‌کنم",
        "explanation": "معنی بیت: اي دل، به ياد داشته باش که چه قدر تو را نصيحت مي کنم که گيسوي تابدار و زيباي معشوق دام راه و غمزه ي او تير بلا و مصيبت است.\n\nدر زلفِ چون کمندش اي دل مپيچ، کآنجا\n\nسرها بريده بيني بي جرم و بي جنايت\n\n(غزل ۴ / ۹۴)\n\nمحصول بيت ــ زلف دلبر دام راه و غمزه\u200Cاش تير بلاست. اى دل در خاطرت باشد كه چه\u200Cقدر نصيحتت مى\u200Cكنم: كه از زلف و غمزه دلبر پرهيز كن و مواظب خود باش.\n\nمعنی واژگان:دلبر: معشوق /غمزه: ناز و کرشمه/ چندینت نصیحت میکنم : ترا بسیار اندرز میدهم/ در راه عشق هم دام هست و هم جنگ، امّا دل نصيحت پذير نيست"
      },
      {
        "text": "دیدهٔ بدبین بپوشان ای کریمِ عیب‌پوش / زین دلیری‌ها که من در کُنجِ خلوت می‌کنم",
        "explanation": "معنی بیت: ای بخشندة خطاپوش، از دیدن معایب من چشم برهم نه و به کرم از گستاخی های من در گوشة تنهایی اغماض فرما چه میدانم که بی پروا فرمان ترا نبردم.\n\nمعنی واژگان:بدبين: مقصود اشخاصي است که فقط بديها را مي بينند/ کريم عيب پوش: بزرگوار پوشنده ي عيبها/ دليريها: گستاخيها، گناهان/ کنج خلوت: گوشه ي تنهايي، دور از چشم مردم"
      },
      {
        "text": "حافظم در مجلسی دُردی‌کشم در محفلی / بنگر این شوخی که چون با خلق، صنعت می‌کنم",
        "explanation": "معنی بیت: من در یک مجلس حافظ قرآن و در یک انجمن باده نوشم، ببین گستاخی مرا که چگونه در پیش خلق خدا به ریاکاری و ظاهرسازی می پردازم.\n\nمعنی واژگان:حافظ: مقصود حافظ قرآن است/ دردي کش: آنکه تا ته جام شراب را مي نوشد و گويي عاشق نوشيدن شراب است/ محفل: مجلس بزم/ شوخي: گستاخي، بي شرمي/ صنعت کردن: ريا و تزوير کردن"
      }
    ]
  },
  {
    "title": "غزل شماره ۳۵۳ حافظ",
    "verses": [
      {
        "text": "من ترکِ عشقِ شاهد و ساغر نمی‌کنم / صد بار توبه کردم و دیگر نمی‌کنم",
        "explanation": "معنی بیت: من هرگز عشق معشوقان زيبارو را ترک نمي کنم و از نوشيدن جام شراب روي گردان نيستم. بارها از اين کار توبه کرده ام، ولي ديگر نخواهم کرد.\n\nمن نه آن رندم که ترکِ شاهد و ساغر کنم\n\nمحتسب داند که من اين کارها کمتر کنم\n\n(غزل ۱ / ۳۴۶)\n\nمحصول بيت ــ من عشق و شاهد و ساغر را ترك نمى\u200Cكنم و تا كنون صد بار توبه كردم و ديگر نمى\u200Cكنم. يعنى توبه نمى\u200Cكنم و يا اين چيزها را كه اسم بردم نمى\u200Cكنم.\n\nمعنی واژگان:شاهد: زيبارو/ ساغر: جام شراب"
      },
      {
        "text": "باغِ بهشت و سایهٔ طوبی و قصر و حور / با خاکِ کوی دوست برابر نمی‌کنم",
        "explanation": "معنی بیت: باغ مینو و سایة درخت بهشتی طوبی و کاخ جنت و سیه چشمان فردوس برین را با غبار آستان یار عزیز همسنگ نمی شمارم(چه عاشق صادق جز یار از یار نخواهد)\n\nمعنی واژگان:باغ بهشت: مقصود (جنة النعيم) است يعني صحن بهشت که همچون بوستان و باغ پرگل و ريحان است/ طوبي: نام درختي است در بهشت/ قصر: مقصود قصرهاي بهشتي است/ حور: زنان سياه چشم و زيباي بهشتي، جمع حوراء که غالباً در فارسي آن را مفرد به حساب مي آورند/ اين بيت يادآور بيت ديگر حافظ است: از در خويش خدا را به بهشتم مفرست – که سر کوي تو از کون و مکان ما را بس"
      },
      {
        "text": "تلقین و درسِ اهل نظر یک اشارت است / گفتم کِنایتی و مکرر نمی‌کنم",
        "explanation": "معنی بیت: صاحبنظر به یک اشارة اجمالی معرفت می آموزد و درس عشق میدهد، من نیز به شیوة اهل دل یک سخن پوشیده گفتم و تکرار نمیکنم.\n\nمعنی واژگان:تلقين: ياد دادن /درس: فهماندن/ اهل نظر: اهل دل و زيباشناسان حقيقي/ کنايت: سربسته سخن گفتن، غير صريح بيان کردن مطلب."
      },
      {
        "text": "هرگز نمی‌شود ز سرِ خود خبر مرا / تا در میانِ میکده سر بَر نمی‌کنم",
        "explanation": "معنی بیت: تا در جمع میگساران سر بر نیفراشته و در شمار باده نوشان درنیامده ام، از راز معرفت آگاهی ندارم و از حال خود بی خبرم.\n\nمعنی واژگان:هرگز نمي شود ز سر خود خبر مرا: به خودآگاهي هرگز نمي رسم/ تا در ميان ميکده سر برنمي کنم: مگر آن زماني که سر از ميخانه به در آورم."
      },
      {
        "text": "ناصِح به طَعن گفت که رو ترکِ عشق کن / محتاجِ جنگ نیست برادر، نمی‌کنم",
        "explanation": "معنی بیت: ناصح با طنز و سرزنش گفت که برو ترک عشق کن. اي برادر، نياز به جنگ و جدال نيست. من هرگز ترک عشق نخواهم کرد.\n\nمحصول بيت ــ ناصح به طعنه گفتم، شراب حرام است مخورش. گفتم على الرأس و العين. به هر خر گوش نمى\u200Cكنم: حرف هر خر را گوش نمى\u200Cكنم.\n\nمعنی واژگان:ناصح: پنددهنده، نصيحت کننده/ طعن: سرزنش، طعنه، گوشه و کنايه/ جنگ : ستیزه و جدال."
      },
      {
        "text": "این تقوی‌ام تمام، که با شاهدانِ شهر / ناز و کرشمه بر سرِ منبر نمی‌کنم",
        "explanation": "معنی بیت: این پرهیزگاری و پارسایی مرا کفایت میکند که اهل ریا نیستم و بر بالای منبر با زیبایان شهر به غمزه و دلربایی نمی پردازم.\n\nمعنی واژگان:تقوي: پرهيزگاري در اینجا به ضرورت حفظ وزن شعر الف مقصوره به یاء بدل شده است/ شاهدان: زيبارويان/ ناز و کرشمه: غمزه و عشوه /تمام: بس، کافي"
      },
      {
        "text": "حافظ جنابِ پیرِ مُغان جایِ دولت است / من تَرکِ خاک بوسیِ این در نمی‌کنم",
        "explanation": "معنی بیت: اي حافظ، درگاه پير مغان جاي اقبال و سعادت است. من هرگز خاک بوسي اين آستان را ترک نمي کنم.\n\nمحصول بيت ــ اى حافظ آستان پيرمغان جاى دولت است يعنى در آن\u200Cجا دولت كسب مى\u200Cشود: كسى كه به آن\u200Cجا برود به مال و منال فراوان مى\u200Cرسد پس بسيار ثروتمند مى\u200Cشود همين است كه من خاكبوسى اين در را ترك نمى\u200Cكنم، مراد: آستانه اين سعادت\u200Cخانه را بالينم مى\u200Cكنم و هرگز ملازمتش را ترك نمى\u200Cكنم.\n\nمعنی واژگان:جناب: آستانه ي در/ پير مغان: مرشد و مراد، بزرگ ميخانه، و صاحب خرابات/ دولت: خوشبختي/ خاکبوسي: ارادت کامل و احترام تمام"
      }
    ]
  },
  {
    "title": "غزل شماره ۳۵۴ حافظ",
    "verses": [
      {
        "text": "به مژگان سیَه کردی هزاران رِخنه در دینم / بیا کز چَشمِ بیمارت هزاران دَرد برچینم",
        "explanation": "معنی بیت: در بنای استوار دین من با تیر مژگان سیاهت هزارها خلل پدید آوردی. بازگرد تا من بلاگردان دیده ی بیمار تو شوم و دردها از آن برگیرم.\n\nمعنی واژگان:هزاران: اشاره به کثرت (در مصراع اول) نشانه ي رديف طويل و پرپشت مژه هاي محبوب است/ چشم بيمار: چشم خمارآلود را به چشم بيمار تعبير مي کنند/ درد برچيدن: کنايه از مواظبت و مراقبت و بيمارداري است."
      },
      {
        "text": "الا ای همنشینِ دل که یارانت بِرَفت از یاد / مرا روزی مباد آن دَم که بی یادِ تو بنشینم",
        "explanation": "معنی بیت: هان ای همدم دل من که دوستان را فراموش کردی، آن نفس که من از یاد تو غافل بمانم نصیب و روزی من نشود.\n\nمعنی واژگان:الا: آگاه باش/ همنشين دل: يار دلدار/ روزي: قسمت، نصيب"
      },
      {
        "text": "جهان پیر است و بی‌بنیاد از این فرهادکُش فریاد / که کرد افسون و نیرنگش ملول از جانِ شیرینم",
        "explanation": "معنی بیت: عالم کهن و سست پایه است از ستم آن که عاشقانی پاک باز چون فرهاد را می کشد جای فریاد است، چه فریب و تزویرش مرا از جان عزیز به ستوه آورد و تنگدل ساخت.\n\nمعنی واژگان:جهان پير است و بي بنياد: اشاره اي است به پيرزني که خبر مرگ شيرين را براي فرهاد آورد و فرهاد خود را کشت/ فرياد: مي نالم، فرياد و ناله مي کنم/ فرهاد کش: دنيايي که کشنده ي عاشقان است/ ملول کردن: دل افسرده و بيزار کردن/ افسون: جادوگري، در اصل به معني ورد جادوگران است/ نيرنگ: تزوير، حقه بازي. قواعد: فرياد: (شبه جمله)"
      },
      {
        "text": "ز تابِ آتش دوری شدم غرقِ عرق چون گُل / بیار ای بادِ شبگیری نسیمی زان عرقچینم",
        "explanation": "معنی بیت: از گرمای آتش هجران مانند گل به هنگام گلاب گیری غرقه در عرق شدم. ای باد سحری، بویی از شب کلاه یار که با گیسوی او قرین است بیاور تا مایه ی تسلی دل من شود.\n\nمعنی واژگان:تاب: حرارت/ غرق عرق چون گل: اشاره است به گلاب گرفتن از گلهاي سرخ محمدي که در ديگ و بر روي کوره ي آتش مي گذارند تا گلاب آن را بگيرند/ باد شبگيري: باد سحرگاهي/ نسيم: بو/ عرق چين: نوعی کلاه بی لبه که قسمتی از فرق سر را بپوشاند،معشوقي که بر سر لطف است و عرقهاي چهره ي عاشق را با دست خود پاک مي کند، حلقه اي از پارچه يا پنبه که گلاب گيران ميان لبه ي ديگ و سرپوش آن مي گذارند"
      },
      {
        "text": "جهانِ فانی و باقی فدایِ شاهد و ساقی / که سلطانیِّ عالَم را طُفیلِ عشق می‌بینم",
        "explanation": "معنی بیت: عالم گذران و جهان پایدار برخی یار زیبا و ساقی گلچهره باد، چه در برابر عشق یار دنیا و آخرت را قدری نباشد و سلطنت گیتی هم به تبع عشق است و خود اصالتی ندارد.\n\nمعنی واژگان:جهان فاني: اين دنيا، دنياي مادي/ جهان باقي: آخرت، دنياي معنوي/ شاهد: معشوق، زيبارو، مغبچه/ سلطاني: پادشاهي، سلطنت/ طفيل: وابسته، ريزه خوار، سربار"
      },
      {
        "text": "اگر بر جایِ من غیری گزیند دوست، حاکم اوست / حرامم باد اگر من جان به جایِ دوست بُگزینم",
        "explanation": "معنی بیت: اگر به عوض من یار عاشقی دیگر انتخاب فرماید، فرمان او راست ولی بر من حرام باد، اگر جان شیرین را بر دوست رجحان دهم؛ سعدی گوید:\n\n تا دل از آن تو شد دیده ازو دوختیم\n\nهرچه پسند شماست، بر همه عالم حرام\n\nمعنی واژگان:حاکم اوست: مي تواند اختيار دارد، حکم، حکم اوست."
      },
      {
        "text": "صَباحَ الخیر زد بلبل، کجایی ساقیا؟ برخیز / که غوغا می‌کند در سر خیالِ خوابِ دوشینم",
        "explanation": "معنی بیت: هزار آوا صبح بخیر گفت، ای ساقی، کجایی از خواب بیدار شو و باده بیاور، چه خیالهای پریشان که در رویای شب گذشته دیده ام، در من هیجانی سخت و در سرم شوری برانگیخته است.\n\nمعنی واژگان:صباح الخير: صبح بخير/ دوشين: ديشبي/ خواب: رؤيا/ اشاره است به در خواب ديدن معشوق و رؤياي وصال/ شراب صبحگاهي همان صبوح است که آواز بلبل با آن همراهي مي کند"
      },
      {
        "text": "شبِ رحلت هم از بستر رَوَم در قصرِ حورُالعین / اگر در وقتِ جان دادن تو باشی شمعِ بالینم",
        "explanation": "معنی بیت: اگر  هنگام جان آهنگ تو شمع سان در کنار بالین من ایستاده باشی، به فرخندگی  دیدار تو، همانا در شب کوچ  از جهان از بستر مرگ به کاخ سیه چشمان فراخ چشم بهشتی می روم.\n\nمعنی واژگان:رحلت: کوچ کردن از اين دنيا و رفتن به دنياي ديگر/هم: استعمال کلمه ي «هم» در ترکيب جمله مفهوم «يکسر» را مي دهد/ قصر حورالعين: قصري از قصرهاي بهشت، حورالعين زنان زيبا و سياه چشمي بهشتي را مي گويند که در فارسي «حور» را مفرد به حساب مي آورند، مقصود قصري است که در آن حورالعين وجود دارد / عین: جمع عیناء به معنی گشاده چشم/ شمع بالين: معمولاً هم در شب بر بالين هرکس شمعي بوده است که در موقع لزوم آن را روشن مي کرده اند، هم بر بالين محتضر (= کسي که در حال جان کندن بوده است) شمعي روشن مي کرده اند، در اينجا مقصود محبوب و معشوقي است که به پرسش عاشق بيمار آمده باشد."
      },
      {
        "text": "حدیثِ آرزومندی که در این نامه ثبت افتاد / همانا بی‌غلط باشد، که حافظ داد تلقینم",
        "explanation": "معنی بیت: داستان اشتیاق که در این دفتر نگاشته شد، به یقین درست است ، چه حافظ این حدیث را به من فراگفته و آموخته است.\n\nمعنی واژگان:حديث آرزومندي: حکايت عشق/ ثبت افتاد: نوشته شد/ همانا: البته، بدون شک/ تلقين دادن: القا کردن، ياد دادن/ (اين غزل داراي اشاراتي است به خسرو و شيرين نظامي، رجوع کنيد به حافظ جاويد ص ۱۹۷)"
      }
    ]
  },
  {
    "title": "غزل شماره ۳۵۵ حافظ",
    "verses": [
      {
        "text": "حالیا مصلحتِ وقت در آن می‌بینم / که کشم رَخت به میخانه و خوش بنشینم",
        "explanation": "معنی بیت: اکنون صلاح وقت در اين است که به ميخانه بروم و در آنجا به عيش و مستي بپردازم و خوش بنشينم.\n\n\nمحصول بيت ــ الان مصلحت وقت را در آن معنى مى\u200Cبينم كه رخت و اسبابم را به ميخانه بكشم و در آن\u200Cجا قرار بگيرم و خوش\u200Cحال بنشينم. يعنى مجاور ميخانه بشوم.\n\nمعنی واژگان:حاليا: اکنون/ مصلحت وقت: صلاح زمان، کار موافق با موقعيت/ رخت کشيدن: وسائل زندگي خود را به جايي بردن، کوچ کردن/ خوش نشستن: به صورت موقت (خوش نشين) در جايي بودن، قرار و آرام گرفتن، سرمست شدن و مستانه نشستن"
      },
      {
        "text": "جامِ مِی گیرم و از اهلِ ریا دور شَوَم / یعنی از اهلِ جهان پاکدلی بُگزینم",
        "explanation": "معنی بیت: ساغر باده نوشم و از مردم دوروی پرهیز کنم، مقصودم آنست که صحبت صافی دلی مانند جام را بر مصاحبت اهل ریا ترجیح دهم.\n\nمعنی واژگان:اهل ريا: ظاهرسازان و رياکاران، کساني که ظاهري نيک و باطني بد دارند (برخلاف رندان)/ پاک دل: مقصود شراب است که پاک و زلال و باصفاست و پاک کننده و صفا دهنده ي دلهاست"
      },
      {
        "text": "جز صُراحی و کتابم نَبُوَد یار و ندیم / تا حریفانِ دَغا را به جهان کم بینم",
        "explanation": "معنی بیت: جز مینای باده و دفتر شعر دوستی  و همدمی بر نمی گزینم تا همکاران فریبنده و دغل را هیچ دیدار نکنم.\n\nمعنی واژگان:صراحي: شيشه ي شراب/ يار: دوست/ نديم: همنشين/ حريفان دغا: دوستان دغلکار، دشمنان دوست رو /کم: کمتر"
      },
      {
        "text": "سر به آزادگی از خَلق برآرم چون سَرو / گر دهد دست که دامن ز جهان دَرچینم",
        "explanation": "معنی بیت: اگر ممکن شود که خویشتن را از بند تعلقات دنیوی برهانم و گوشه ای گیرم، از میان مردم به راستی و آزادگی سروسان سر برافرازم؛ سعدی گوید:\n\nگرت ز دست برآید چو نخل باش کریم\n\nوگر زدست نیاید چو سرو باش آزاد\n\nمعنی واژگان:آزادگي: بزرگواري و توجّه نداشتن به وابستگيهاي بي ارزش دنيا/ سربرآرم: ممتاز و سربلند مي شوم/دست دادن: ميسّر شدن/ دامن از جهان درچيدن: صرفنظر کردن و کناره گيري کردن از اين دنياي مادّي، در ضمن درخت سرو مانند شخصي بلندقدّ است که دامن خود را فراهم گرفته و بالا گرفته است"
      },
      {
        "text": "بس که در خرقهٔ آلوده زدم لافِ صَلاح / شرمسار از رخِ ساقی و مِیِ رنگینم",
        "explanation": "معنی بیت: از بس که با دلق آغشته به می ادعای زهد و تقوا کردم، از روی ساقی و شراب سرخ فام شرمنده ام، چه به من می گویند تو که اهل عشقبازی و میگساری بودی، چرا لاف زهد زدی؟\n\nمعنی واژگان:خرقه ي آلوده: لباس زهد و تقوي که آلوده ي به گناه و معصيت است/ صلاح: درستکاري، حافظ با کلمه ي «صلاح» ميانه اي ندارد، زيرا معمولاً فاسدان از صلاح سخن مي گويند و خلاصه صلاح در زبان حافظ اغلب بار منفي دارد"
      },
      {
        "text": "سینهٔ تَنگِ من و بارِ غمِ او، هیهات / مردِ این بارِ گران نیست دلِ مسکینم",
        "explanation": "معنی بیت: بعید می نماید که در فضای اندک سینة من بار گران غم عشق او بگنجد، دل ناتوان من توان بردن این بار سنگین را ندارد.\n\nمعنی واژگان:سينه ي تنگ: اشاره است به دل کم حوصله و بي ظرفيت/ هيهات: دور است، بعيد است/ بار گران: بار سنگين"
      },
      {
        "text": "من اگر رندِ خراباتم و گر زاهدِ شهر / این مَتاعم که همی‌بینی و کمتر زینم",
        "explanation": "معنی بیت: من اگر قلندر میخانه یا پارسای شهر باشم، همین کالایم که می نگری و کم ارزش ترم از آنچه تو گمان می بری.\n\nمعنی واژگان:رند: کسي که ظاهري بد و باطني نيکو دارد و از همه ي دقايق عمر خود در راه رسيدن به حق استفاده مي کند/خرابات: ميخانه، ميخانه هايي که خارج از شهر در خرابه هاي خارج شهر دائر شده بود (از ترس محتسب) و بعداً به هر ميخانه اي اطلاق شد/ متاع: به معني کالاست همان است که در مکالمات امروزي مي گوييم «اين همان تحفه است»/ اين بيت نشانه اي است از عدم ريا و خفض جناح يعني کمتر دانستن خود از آنچه به ظاهر برداشت مي شود."
      },
      {
        "text": "بندهٔ آصفِ عهدم دلم از راه مَبَر / که اگر دَم زَنَم از چرخ بخواهد کینم",
        "explanation": "معنی بیت: من چاکر آصف روزگار خواجه جلال الدین تورانشاه وزیر ملک سلیمان، سرزمین پارسم، مرا گمراه مساز و بیراهه مبر که اگر لب به شکایت بگشایم ، انتقام مرا از فلک می گیرد.\n\nمعنی واژگان:بنده: چاکر/ آصف عهد: وزير زمانه (= تورانشاه، وزير شاه شجاع و حامي سرسخت حافظ)/ دلم از راه مبر: مرا به راه ديگري مبر و نظرم را به سوي ديگري برمگردان/دم زنم: سخني بگويم/ چرخ: فلک/ کين خواستن: انتقام گرفتن"
      },
      {
        "text": "بر دلم گرد ستم‌هاست خدایا مپسند / که مکدر شود آیینه مهرآیینم",
        "explanation": "معنی بیت: غبار ظلم ها بر آینة دلم نشسته است، برای خدا راضی مشو که آینة دل مهر روش من از ملالت تیره و تار گردد؛ ظاهراً در این بیت مخاطب آصف عهد است و با مقایسة بیت پیش صنعت التفات از غایب به مخاطب مراعات شده است.\n\nمعنی واژگان: مپسند: روامدار/ مکدّر: تيره و تار /مهرآيين :عاشق، مانند خورشيد (درخشان) /خدایا : در صفحه ی ۴۲۲ جامع نسخ دیوان حافظ تألیف مسعود فرزاد در دو نسخه  «خدا را» به جای «خدایا» آمده که بر متن ترجیح دارد."
      }
    ]
  },
  {
    "title": "غزل شماره ۳۵۶ حافظ",
    "verses": [
      {
        "text": "گَرَم از دست برخیزد که با دلدار بنشینم / ز جامِ وصل مِی‌ نوشم، ز باغِ عیش گل چینم",
        "explanation": "معنی بیت: اگر برايم ميسّر شود که با معشوق زيبا بنشينم و به وصالش برسم، از ساغر وصل او شراب مي وشم و مست مي گردم و از گلزار عيش و شادي گل مي چينم و بهره مند خواهم شد.\n\n\nمحصول بيت ــ اگر از دستم برآيد كه با دلدار بنشينم (همنشين گردم) از جام طالع باده مى\u200Cنوشم و از باغ وصل گل مى\u200Cچينم. يعنى آن وقت ديگر اقبال به من روى آورده به مراد مى\u200Cرسم.\n\nمعنی واژگان:از دست برخاستن: قادر بودن، توانستن/ دلدار: معشوق"
      },
      {
        "text": "شرابِ تلخِ صوفی سوز، بنیادم بخواهد برد / لبم بر لب نِه ای ساقی و بِستان جانِ شیرینم",
        "explanation": "معنی بیت: بادة تلخ مزه خالصی که هستی و خودی صوفی را بسوزاند، شالودة وجود مرا ویران می کند.\n\nای ساقی، این می آنگاه بکام من می رسد که لب بر لبم نهی تا من به بهای آن جان شیرین به تو دهم.\n\nمعنی واژگان:صوفي سوز: آنچه صوفيان را از پاي درمي آورد/ بنياد بخواهد برد: هستي مرا از ميان مي برد/ لب بر لب نه اي ساقي: اي ساقي به من بوسه اي بده، به تعبيري ديگر لب مرا بر لب جام پر از شراب تلخ صوفي سوز بگذار و جان شيرين مرا بگير"
      },
      {
        "text": "مگر دیوانه خواهم شد در این سودا که شب تا روز / سخن با ماه می‌گویم، پَری در خواب می‌بینم",
        "explanation": "معنی بیت: همانا ازین آشفته حالی کارم به جنون خواهد کشید، چه هر شام تا بامداد دیوانه وار با ماه آسمان گفتگو می کنم و جن و پری در رؤیا می بینم.\n\nمعنی واژگان:مگر: مثل اين که /سودا: عشق، شيفتگي آشفته حالی و غلبة عشق نیز نگاه کنید بغزل ۳۶ بیت (۱)/ پري: معمولاً جنّ مؤنث را پري مي گويند، امّا در هر حال موجودي است مانند فرشتگان زيبا و لطيف و دل انگيز و در خواب ديدن پري نوعي جن زدگي و ديوانگي است/ سخن با ماه گفتن هم نوعي ديوانگي است و نيز اشاره اي است به اين که بردن ديوانگان در مهتاب باعث تشديد جنون آنان مي شود/ ماه و پري در مصراع دوم اشاره اي است که معشوق از نظر زيبايي چهره و لطافت و دل انگيري مانند ماه و پري است"
      },
      {
        "text": "لبت شِکَّر به مستان داد و چَشمت مِی به مِیخواران / منم کز غایتِ حِرمان نه با آنم نه با اینم",
        "explanation": "معنی بیت: لب تو نقل و شیرینی به سرمستان بادة محبت داد و دیدة تو باده باین میگساران پیمود، تنها منم که از نهایت نومیدی و بی بهرگی نه دمساز لب تو و نه قرین چشم تو باشم.\n\nمعنی واژگان:لبت شکر به مستان داد: با مستان ميخانه سخن شيرين گفتي، بعضي چنين تعبير مي کنند که به مستان ميخانه بوسه دادي که کمي بعيد به نظر مي رسد/چشمت مي به ميخواران: يعني چشمان خمارآلود تو ميخواران را سرمست کرد، چشمان مست تو شراب عشق به ميخواران نوشانيد/ غايت حرمان: نهايت بي نصيبي و محروميت، شدت نوميدي"
      },
      {
        "text": "چو هر خاکی که باد آورد، فیضی بُرد از اِنعامت / ز حالِ بنده یاد آور که خدمتگارِ دیرینم",
        "explanation": "معنی بیت: چون هر گردی که در رهگذار باد بود، از ابر کرم تو نصیبی یافت، از حال این چاکر که خاک راه تست، یادی کن که خدمتگزار قدیمم.\n\nمعنی واژگان:فيض: بهره/ انعام: بخشش /ديرين: قديم"
      },
      {
        "text": "نه هر کو نقشِ نظمی زد کلامش دلپذیر افتد / تَذَروِ طُرفه من گیرم که چالاک است شاهینم",
        "explanation": "معنی بیت: هر کس طرح شعری افکند، سخنش مقبول و مطبوع اهل ادب نیست، ترنگ زیبا و بدیع نظم را من شکار توانم کرد که شاهین قریحه ام تیزپر و سبک پوی است.\n\nمعنی واژگان:هرکو نقش نظمي زد: هرکس که به ظاهر کلماتي داراي وزن و قافيه مرتّب کرد/ دلپذير: مورد پسند دل/ تذرو طرفه: قرقاول بي نظير، مقصود مضون عالي و شگفت انگيز است/ چالاک: زرنگ و زيرک /شاهين: مرغ شکاري، مقصود قريحه و طبع شاعرانه است."
      },
      {
        "text": "اگر باور نمی‌داری، رو از صورتگرِ چین پُرس / که مانی نسخه می‌خواهد ز نوکِ کِلکِ مُشکینم",
        "explanation": "معنی بیت: اگر باور نمی داری و معتقد نیستی، از نقاش چیره دست چینی سؤال کن تا بدانی که مانی صورتگر مشهور از نوک خامة مشکبار من سرمشق هنر می جوید.\n\nمعنی واژگان:صورتگر چين: چينيان به نقاشي مشهور بوده اند، و صورتگر چين در ظاهر همان نقاش چين است امّا در ادبيات بعد از اسلام ماني را نقاش چيني مي دانند و ماني اصلاً ايراني و بنيانگذار آيين مانوي است/نسخه: رونوشت، نمونه/ نوک کلک مشکين: تراوشات قلمي / کلک مشکين: کلک به معني قلم است و مشکين به معني سياه و هم به معني معطّر (به جهت مضامين لطيف و نکته هاي دل پسند)"
      },
      {
        "text": "وفاداری و حق گویی نه کارِ هر کسی باشد / غلامِ آصفِ ثانی جلالُ الحقِ و الدینم",
        "explanation": "معنی بیت: پیمان یاری نگاهداشتن و حق گفتن از هر کسی برنمی آید، من چاکر زرخرید آصف دوم خواجه جلال الحق والدین تورانشاهم که وفا دوست و حق پرست است و وفاداران را می نوازد.\n\nمعنی واژگان:آصف: نام وزير حضرت سليمان بوده است که چون سرزمين فارس را ملک سليمان مي گفتند وزير ملک فارس را آصف مي گفتند، امّا با صفت ثاني آصف همان معني وزير سليمان را مي دهد و آصف ثاني مقصود وزير زمان است که در اينجا جلال الدّين تورانشاه وزير شاه شجاع است."
      },
      {
        "text": "رموزِ مستی و رندی ز من بشنو نه از واعظ / که با جام و قَدَح هر دَم ندیمِ ماه و پروینم",
        "explanation": "معنی بیت: اسرار مستی و قلندری را از من بنیوش نه از واعظ  شهر، چه من هر شام تا بامداد پیوسته با دو هم پیاله خود ماه و پروین با جام و قدح میگساری میکنم، بر وفق نسخة متن در این غزل حافظ از آوردن تخلص خود صرفنظر کرده است و این مستبعد نمی نماید.\n\nمعنی واژگان:رموز: رمزها، رازها، اسرار، شگردهاي کار/ رندي: ظاهر بد و باطن نيکو داشتن و از همه ي لحظات عمر براي رسيدن به حق استفاده کردن/ واعظ: مقصود وعظ کننده بر سر منبر است/ جام و قدح: پيمانه ي شراب/ هردم: در همه ي لحظه ها/ ماه: معشوق/ پروين: زيباروياني مانند ساقي و مغبچگان/ در حاشيه ي اين غزل مرحوم علّامه قزويني نوشته اند: (محتمل است به احتمالي ضعيف که اين غزل شايد في الواقع از خود حافظ نبوده بلکه يکي از معاصرين او بوده به استقبال غزل ديگر خواجه به همين وزن و قافيه: به مژگان سيه کردي هزاران رخنه در دينم…"
      }
    ]
  },
  {
    "title": "غزل شماره ۳۵۷ حافظ",
    "verses": [
      {
        "text": "در خراباتِ مُغان نورِ خدا می‌بینم / این عجب بین که چه نوری ز کجا می‌بینم",
        "explanation": "معنی بیت: فروغ ایزدی را در میکدة عرفان می نگرم، در این کار شگفت بنگر که من چه پرتوی از کجا مشاهده میکنم، در غزل دیگر خواجه فرماید:\n\nسر خدا که عارف سالک بکس نگفت\n\nدر حیرتم که باده فروش از کجا شنید\n\nمعنی واژگان:خرابات مغان: مقام وصل و اتّصال که واصلان به الله را از باده ي وحدت سرمست کند، ميخانه هايي که مغان يعني زرتشتيان در شهرهاي مسلمان نشين دائر مي کردند/ نور خدا: جلوه ي ذات پروردگار/ مولوي مي فرمايد: اين صورت بت چيست اگر خانه ي کعبه است – وين نور خدا چيست اگر دير مغانه است؟ (حقيقت آن است که در همه ي ذرّات جهان جلوه ي ذات پروردگار به چشم مي خورد و در و ديوار خرابات مغان نيز از اين امر مستثني نيستند)"
      },
      {
        "text": "جلوه بر من مفروش ای مَلِکُ‌الْحاج که تو / خانه می‌بینی و من خانه‌خدا می‌بینم",
        "explanation": "معنی بیت: ای امیر حاجیان خودنمائی بر من مکن که تو خانة خدا را می نگری و زیارت میکنی ولی من خدا را بچشم دل می بینم و تجلی او را شاهدم، مولوی گوید:\n\nحج زیارت کردن خانه بود\n\nحج رب البیت مردانه بود\n\nمعنی واژگان:جلوه فروختن: فخر فروشي، افتخار کردن، نازيدن/ ملک الحاج: سرپرست حاجيان/ خانه خدا: صاحب خانه"
      },
      {
        "text": "خواهم از زلفِ بُتان نافه‌گشایی کردن / فکرِ دور است همانا که خطا می‌بینم",
        "explanation": "معنی بیت: آرزو دارم که از گیسوی خوبان بند نافه ای بگشایم یعنی گره زلفی باز کنم ولی این اندیشه محال بنظرم میرسد و ناصواب مینماید چه دست من بگیسوی بتان نمیرسد.\n\nمعنی واژگان:بتان:زيبارويان خوش قد و قامت/ نافه گشايي کردن: معطّر کردن فضا/ همانا: البته/ خطا: اشتباه/ فکر دور: مقصود اندیشه محال و باطل است"
      },
      {
        "text": "سوزِ دل، اشکِ روان، آهِ سحر، نالهٔ شب / این همه از نظرِ لطفِ شما می‌بینم",
        "explanation": "معنی بیت: آتش دل، سرشک جاری، آه سحری، فغان شبانگاهی اینها همه از پرتو لطف و محبتی است که شما را با این عاشق است، مقصود آنکه عاشق قهر معشوق را نیز مانند لطف او خوش دارد و می پسندد، مولوی گوید:\n\nعاشقم بر قهر و بر لطفش بجد\n\nبلعجب من عاشق این هر دو ضد\n\nمعنی واژگان:نظر لطف: نگاه مهربانانه، نگاه توأم با لطف و مهرباني (که البته توأم با طنزي ظريف است)"
      },
      {
        "text": "هر دَم از رویِ تو نقشی زَنَدَم راهِ خیال / با که گویم که در این پرده چه‌ها می‌بینم",
        "explanation": "معنی بیت: هر نفس از تجلی جمال تو جلوه ای رهزن خیال من میشود، با که این سخن را در میان نهم که در پردة عشق چه شگفتیها می نگرم.\n\nمعنی واژگان:هردم: هر لحظه/ روي تو: چهره ي تو/ نقشي: جلوه اي، اثري، زيبائيي/ زندم راه خيال: فکر و خيال مرا به سويي مي کشاند و مرا مشغول مي کند/پرده: مقصود پرده ي خيال است."
      },
      {
        "text": "کس ندیده‌ست ز مُشکِ خُتَن و نافهٔ چین / آنچه من هر سَحَر از بادِ صبا می‌بینم",
        "explanation": "معنی بیت: : بوی خوشی که من از نسیم صبا که بر کوی دوست میگذرد، می شنوم، هیچکس از مشک ختنی و نافة آهوی چینی نیافته است.\n\nمعنی واژگان:ختن: شهري در ترکستان شرقي (ترکستان چين) که آهوان صحراي آن داراي نافه ي مشک هستند/ نافه: کيسه اي در ناف آهوي ختن که پُر از مشک است/ باد صبا: بادي که از طرف شمال يا مشرق مي وزد و پيام آور و پيامبر ميان عاشق و معشوق است"
      },
      {
        "text": "دوستان عیبِ نظربازیِ حافظ مکنید / که من او را ز مُحِبّانِ شما می‌بینم",
        "explanation": "معنی بیت: ای یاران بر عشقبازی و مهرورزی حافظ خرده مگیرید که من وی را از عاشقان جمال شما می شناسم.\n\nمعنی واژگان:عيب کردن: ايراد گرفتن/ نظربازي: زيباپسندي و زيباشناسي و ارتباط دادن زيبائيها با جمال حق در ذهن/ محبّان: دوستداران"
      }
    ]
  },
  {
    "title": "غزل شماره ۳۵۸ حافظ",
    "verses": [
      {
        "text": "غمِ زمانه که هیچش کَران نمی‌بینم / دَواش جز مِیِ چون ارغوان نمی‌بینم",
        "explanation": "معنی بیت: اندوه روزگار که بی\u00ADپایان بنظر میرسد، برای درمان آن داروئی غیر از بادة سرخ نمی شناسم\n\nمعنی واژگان:زمانه: روزگار /کران: پايان، انتها/ارغوان: نام گلي است سرخ رنگ"
      },
      {
        "text": "به تَرک خدمتِ پیرِ مُغان نخواهم گفت / چرا که مصلحتِ خود در آن نمی‌بینم",
        "explanation": "معنی بیت: من خدمتگزاری آستان پیر میکدة معرفت یا رهبر روحانی را رها نخواهم کرد، چه ترک این خدمت را بصلاح و خیر خود نمی شناسم.\n\nمعنی واژگان:به ترک گفتن: ترک کردن/ خدمت: بندگي پير مغان: مرشد، مراد، بزرگ ميخانه ي مغان، پیر میکدة معرفت یا رهبر روحانی و پیر دلیل، نیز نگاه کنید بغزل ۱ بیت (۴) و غزل ۱۴۳ بیت (۳)/ مصلحت: صلاح، درستي کار"
      },
      {
        "text": "ز آفتابِ قَدَح ارتفاعِ عیش بگیر / چرا که طالعِ وقت آن چُنان نمی‌بینم",
        "explanation": "معنی بیت: از خورشید جام یعنی بادة روشن درجة عشرت و شادخواری را مسنج و اندازه مگیر چه طالع وقت (اختر طلوع کننده در این وقت) مساعد با میگساری نیست، مقصود اینکه این ایام مناسب باده نوشی نیست و نیز نگاه کنید بغزل ۳۱۷ بیت (۶).\n\nمعنی واژگان: آفتاب قدح: خورشید جام/ ارتفاع گرفتن: بهره مند شدن، با اشاره به اصطلاح نجومي در مورد ارتفاع آفتاب، باصطلاح اهل تنجیم مقدار مسافت بلند شدن کوکب از افق تا سمت الرأس و غایت آن نود درجه است (نقل از لغت نامة دهخدا) بگیر: در صفحة ۴۲۷ جامع نسخ دیوان حافظ تألیف مسعود فرزاد در چند نسخه (مگیر) آمده که بر متن ترجیح دارد و درست مینماید/عيش: شادي و طرب/ ارتفاع عیش: مراد درجة عشرت و شادخواری/ طالع وقت: اوضاع زمانه، آنچه از زمانه مشاهده مي شود/ آنچنان: به گونه اي موافق و مساعد."
      },
      {
        "text": "نشانِ اهل خدا عاشقیست، با خود دار / که در مشایخِ شهر این نشان نمی‌بینم",
        "explanation": "معنی بیت: معرف اهل حق و ارباب طریقت عشق است، پیوسته مهر بورز و از عشق پیوند مگسل چه در واعظان شهر این نشان نتوان یافت و از معرفت حق بیخبر باشند.\n\nمعنی واژگان:اهل خدا: رهروان راه حق، اهل الله/ با خوددار: تو هم داراي اين نشانه باش، عاشق باش/ مشايخ: بزرگان علم و دين."
      },
      {
        "text": "بدین دو دیدهٔ حیران من هزار افسوس / که با دو آینه رویش عیان نمی‌بینم",
        "explanation": "معنی بیت: بر دو چشم سرگشتة من باید هزار بار دریغ خورد، چه با آنکه مانند دو آینه است آن بخت و سعادت را ندارد که نمایانگر چهرة زیبای یار شود.\n\nمعنی واژگان:حيران: متحيّر، سرگردان/ هزار: نشانه ي کثرت است/ عيان: به گونه اي آشکار، در برابر ديدگان/ اگر بيت را مربوط به معشوق مجازي تصور کنيم، دوري از معشوق تعبير مي شود و اگر بيت را به معشوق حقيقي تصور کنم عدم مشاهده ي تجلّي انوار حق تعبير مي شود/ مقصود از دو آينه چشمان عاشق است که بايد چهره ي معشوق در آن جلوه گر شود؛ بعضي اين بيت را به وجود عينک در زمان حافظ تعبير مي کنند!!"
      },
      {
        "text": "قدِ تو تا بِشُد از جویبارِ دیدهٔ من / به جایِ سرو جز آبِ روان نمی‌بینم",
        "explanation": "معنی بیت: تا قامت سروآسای تو از کنار جوی دیدة من دور شد، جز سیل روان اشک بجای سرو روان بالای تو چیزی در این گوشه نتوان یافت.\n\nمعنی واژگان:بشد: برفت، دور شد/ آب روان: مقصود اشک عاشق است"
      },
      {
        "text": "در این خُمار کَسَم جرعه‌ای نمی‌بخشد / ببین که اهل دلی در میان نمی‌بینم",
        "explanation": "معنی بیت: کسی در این خمار آلودگی و می زدگی بمن یک آشام (جرعه) باده نمی دهد، بیندیش و بنگر چه روزگاریست که یک صاحبدل هم در آن نیابی، خواجه در غزل دیگر فرماید:\n\nرندان تشنه لب را آبی نمیدهد کس\n\nگوئی ولی شناسان رفتند ازین ولایت\n\nمعنی واژگان:خمار: ملالت و دردسر پس از مستي/ جرعه: آشام، مقداري از يک مايع که در يک دم آشاميده مي شود، در اينجا مقصود جرعه ي شراب است که خمارشکن است/ اهل دل: عاشق جوانمرد، کسي که از عشق و درد خبري داشته باشد."
      },
      {
        "text": "نشانِ مویِ میانش که دل در او بستم / ز من مَپرس که خود در میان نمی‌بینم",
        "explanation": "معنی بیت: از میان موی مانند وی که دلباختة آن شدم، از من نشان آن را مجوی، چه من در عشق وی خویشتن را فراموش کرده ام؛ یا بایهام مقصود آنست که من خود نیز از دیدن آن بسبب باریکی ناتوان مانده ام.\n\nمعنی واژگان: دل بستن: عاشق شدن/ خود در ميان نمي بينم: خود را فراموش کرده ام و غرق عشق شده ام."
      },
      {
        "text": "من و سفینهٔ حافظ که جز در این دریا / بضاعت سخن دُرفشان نمی‌بینم",
        "explanation": "معنی بیت: بر منست که پیوسته ملازم جنگ و مجموعة سخن حافظ باشم و از این سفینه جدا نمانم چه تنها در دریای حقایق شعر وی کالای سخن گوهربار را توان یافت.\n\nمعنی واژگان:سفينه: دفتر شعر، بياض شعر، جنگ شعر، ديوان/ با اشاره به معني ديگر سفينه که کشتي است/ بضاعت: کالا/ سخن درفشان: سخنان گرانبها و باارزش"
      }
    ]
  },
  {
    "title": "غزل شماره ۳۵۹ حافظ",
    "verses": [
      {
        "text": "خُرَّم آن روز کز این منزلِ ویران بروم / راحتِ جان طلبم و از پِیِ جانان بروم",
        "explanation": "معنی بیت: خوشا روزی که ازین ویرانه سرای دنیا کوچ کنم، آسایش روان بجویم و بدنبال محبوب روانه شوم.\n\nمعنی واژگان:خرم: چه خوش است (شبه جمله)/ منزل: جايي در ميان راه سفر که مسافر در آنجا فرود مي آيد (- نزول)/ مقصود از منزل ويران در اين غزل (با توجه به باقي ابيات) شهر يزد است/راحت: آسايش/ جانان: منسوب به جان، معشوق، يار همچون جان"
      },
      {
        "text": "گرچه دانم که به جایی نَبَرد راه غریب / من به بویِ سرِ آن زلفِ پریشان بروم",
        "explanation": "معنی بیت: اگرچه یقین دارم که آواره جائی را نمی شناسد و بمنزلی نتواند رسید ولی من بآروزی دیدار آن گیسوان آشفته راه می سپارم.\n\nمعنی واژگان:به جايي نبرد راه: جايي را نمي داند و جايي را نمي شناسد و به مقصدي نمي رسد/ غريب: دور از وطن."
      },
      {
        "text": "دلم از وحشتِ زندانِ سِکَندَر بگِرفت / رخت بربندم و تا مُلکِ سلیمان بروم",
        "explanation": "معنی بیت: از هول و هراس حبس گاه اسکندر شهر یزد خاطرم ملول شد، ساز سفر کنم و خود را بکشور سلیمان ملک پارس برسانم، در این بیت اشارتی است بسفر حافظ بشهر یزد در روزگاری که امرای آل مظفر حاکم آن سرزمین بودند، نگاه کنید بتاریخ ادبیات در ایران دکتر صفا ج ۳ بخش دوم صفحة ۱۰۷۰.\n\nمعنی واژگان:وحشت: ترس و تنفر و بيزاري/ زندان سکندر: لقب شهر يزد/ رخت بربندم: اسباب سفر را ببندم و مهيّا کنم/ ملک سليمان: لقب سرزمين فارس کشور پارس چه جمشید پادشاه باستانی را برخی همان سلیمان پیامبر پنداشته اند"
      },
      {
        "text": "چون صبا با تنِ بیمار و دلِ بی‌طاقت / به هواداریِ آن سروِ خِرامان بروم",
        "explanation": "معنی بیت: من نیز مانند نسیم صبا که چون بیماران افتان و خیزان راه می سپارد، بدوستی و مهرورزی با آن سرو نازان و خوشخرام روانه میشوم.\n\nمعنی واژگان:صبا: بادي که از شمال يا مشرق مي وزد و پيام آور و پيامبر ميان عاشق و معشوق است و از اين جهت لقب «بيمار» دارد که افتان و خيزان مي رود و از اين جهت داراي «دل بي طاقت» است که پريشان و وزان است/هواداري : طرفداري، عاشقي، عشق."
      },
      {
        "text": "در رهِ او چو قلم گر به سرم باید رفت / با دلِ زخم‌کَش و دیدهٔ گریان بروم",
        "explanation": "معنی بیت: اگر در طریق عاشقی خامه سان بسر راه باید پوئید، من نیز با دل مجروح و چشم اشکبار قدم در راه می نهم.\n\nمعنی واژگان:زخم کش: مجروح که اگر صفت قلم باشد به جهت فاق (شکاف ميان سر قلم) آن است/ ديده ي گريان: چشمي که گريه مي کند که اگر صفت قلم باشد به جهت مرکّب قلم است که به گريه ي قلم تعبير شده است/ در مصراع اوّل به سر رفتن اگر صفت قلم باشد، قلم با سر خود سطرها را طي مي کند"
      },
      {
        "text": "نذر کردم گر از این غم به درآیم روزی / تا درِ میکده شادان و غزل‌خوان بروم",
        "explanation": "معنی بیت: نذر کردم که اگر روزي از اين غم دوري و غربت رها شوم و به آرامش برسم تا درِ ميخانه و خرابات شادمان و ترانه خوان بروم.\n\nزاين سفر گر به سلامت به وطن بازرسم\n\nنذر کردم که هم از راه به ميخانه روم\n\n(غزل ۲ / ۳۶۰)\n\nمحصول بيت ــ نذر كرده\u200Cام اگر روزى از غم خلاص شوم تا در ميكده شاد و غزلخوان بروم يعنى اگر از اين گرفتارى نجات يابم اين طور خواهم كرد.\n\nمعنی واژگان:نذر: عهد و پيمان با خدا/ شادان: بانشاط و شادي/غزل خوان: در حال خواندن غزل و سرود و آواز"
      },
      {
        "text": "به هواداری او ذَرِّه صفت، رقص‌کنان / تا لبِ چشمه‌ی خورشیدِ درخشان بروم",
        "explanation": "معنی بیت: من بمهرورزی و دوستاری یار ذره سان شادی کنان تا کنار چشمه آفتاب رخشندة وجود گرامی یار خود را خواهم رساند، خواجه در غزل دیگر فرماید:\n\nکمتر از ذره نة پست مشو مهربورز\n\nتا بخلوتگه خورشید رسی چرخ زنان\n\nمعنی واژگان:هواداري: عشق/ ذرّه صفت: مانند ذرّات غبار/ رقص کنان: در حال رقص/ لب: کنار"
      },
      {
        "text": "تازیان را غمِ احوالِ گران‌باران نیست / پارسایان مددی تا خوش و آسان بروم",
        "explanation": " معنی بیت: کسانی که براسبان رهوار سوارند و می تازند نگران حال آنان که در زیر بار گران حادثه پشتشان خمیده است نمی باشند، ای بندگان پارسا و با تقوی همتی و عنایتی در کار من کنید تا بدعای شما بخوشی و آسانی از اینجا رخت بربندم و بیار و دیار خود پیوندم.\n\nمعنی واژگان:تازيان: چند نظر درباره ي اين کلمه هست/ عربان، اشاره به آل مظفّر و خاندان امير مبارزالدّين که عرب بوده اند، تازنده، کساني که بر مرکبهاي راهوار سوارند و مي تازند (به قرينه ي گرانباران). اشاره اي است به محله ي تازيان در شهر يزد/گرانباران: آنان که پياده اند و بارهاي سنگيني را حمل مي کنند/ پارسايان: درباره ي اين کلمه نيز چند نظر وجود دارد: ايرانيان، ساکنان سرزمين پارس، پرهيزگاران/ مدد: کمک /خوش: باشادي و خوشي/ آسان: راحت، بدون دردسر"
      },
      {
        "text": "ور چو حافظ ز بیابان نبرم رَه بیرون / همرهِ کوکبهٔ آصفِ دوران بروم",
        "explanation": "معنی بیت: و اگر مانند حافظ در بیابان غریب وار راه گم کنم، غم نباشد، چه همراه موکب آصف عصر وزیر ملک سلیمان (شاید مراد خواجه جلال الدین تورانشاه وزیر شاه شجاع باشد) ره می سپرم و بسر منزل مقصود میرسم.\n\nمعنی واژگان:ور: و اگر/ ز بيابان نبرم ره بيرون: نتوانم به تنهايي بيابان ميان يزد و شيراز را طي کنم/ کوکبه: جمعي از سواران و پيادگان که در وقت حرکت شاه يا وزير همراه او حرکت مي کنند و باعث جلال و شکوه ظاهري او مي شوند، ملتزمين رکاب، جلال و شکوه/آصف: وزير حضرت سليمان (و چون سرزمين فارس را ملک سليمان لقب داده اند، وزير پادشاه فارس را آصف مي نامند.) /آصف دوران: وزير زمان حاضر در سرزمين فارس."
      }
    ]
  },
  {
    "title": "غزل شماره ۳۶۰ حافظ",
    "verses": [
      {
        "text": "گر از این منزلِ ویران به سویِ خانه رَوَم / دگر آن جا که رَوَم عاقل و فرزانه رَوَم",
        "explanation": " معنی بیت: اگر ازین ویران سرا بخانة خود بازگردم، از این پس که بآنجا رسم دیوانگی نخواهم کرد و دیگر ترک وطن نخواهم گفت\n\nمعنی واژگان:منزل: جاي سکونت موقتي، معمولاً استراحتگاههاي وسط راه را منزل مي گفتند/ ويران: خراب/ خانه: مقصود شهر و ديار خود است/ دگر آنجا که روم: وقتي آنجا برسم/ فرزانه: عاقل، خردمند."
      },
      {
        "text": "زین سفر گر به سلامت به وطن باز رَسَم / نذر کردم که هم از راه به میخانه روم",
        "explanation": "معنی بیت: نذر کردم که اگر از اين سفر به سلامت به وطن برگردم و غم غربت به پايان برسد، يک سر از آن راه به ميکده و خرابات بروم.\n\nنذر کردم گر از اين غم به درآيم روزي\n\nتا درِ ميکده شادان و غزل خوان بروم\n\n(غزل ۶ / ۳۵۹)\n\nمحصول بيت ــ اگر از اين سفر به سلامت به وطنم برگشتم: به سلامت به خانه\u200Cام رسيدم نذر كرده\u200Cام كه به محض ورود به شهرم يكسره به ميخانه روم، يعنى اول ميخانه را زيارت بكنم و سپس به منزلم بروم.\n\nمعنی واژگان:وطن: مقصود شيراز است که وطن مألوف حافظ است/ نذر کردن: با خدا پيمان بستن و بر خود واجب کردن چيزي مباح/ هم از راه: به مجرّد رسيدن به مقصد، بلافاصله"
      },
      {
        "text": "تا بگویم که چه کشفم شد از این سیر و سلوک / به درِ صومعه با بَربَط و پیمانه روم",
        "explanation": "معنی بیت: تا باز گویم که در این سیر آفاقی و رهروی در طریق عرفان چه رازی از حقیقت بر من آشکار شد، بآستان عبادتگاه زاهد با ساز و ساغر میروم تا وی را با خبر سازم.\n\nمعنی واژگان:کشف: آشکار کردن، پديدار شدن/ سير و سلوک: مسافرت، سير معنوي و طي مدارج خاصّ که معمولاً صوفيان سالک راه طي مي کنند تا به مقام کشف و شهود برسند/ صومعه: خانقاه/ بربط: عود، يکي از سازهاي زهي است/ پيمانه: جام شراب"
      },
      {
        "text": "آشنایانِ رَهِ عشق گَرَم خون بخورند / ناکَسَم گر به شکایت سویِ بیگانه روم",
        "explanation": " معنی بیت: اگر یاران طریق محبت خون مرا بریزند، نامردمم اگر باظهار گله و شکوه بنزد ناآشنایان بروم،\n\nسعدی گوید:\n\nچو میتوان بصبوری کشید جور عدو\n\nچرا صبور نباشم که جورِ یار کشم\n\nمعنی واژگان:خون خوردن: به شدّت آزار دادن و اذيت کردن/ ناکس: ناجوانمرد، بي شخصيت."
      },
      {
        "text": "بعد از این دستِ من و زلفِ چو زنجیرِ نگار / چند و چند از پِیِ کامِ دلِ دیوانه روم",
        "explanation": "معنی بیت: پس ازین دست توسل بسلسلة گیسوی یار برای دربند کردن دل دیوانه میزنم، آخر تا کی و تا چند بدنبال هوی و هوس بشتابم.\n\nمعنی واژگان:و: حرف تخصيص است به معني «با»/ نگار: معشوق زيبارو/ چند و چند: تاکي، تا چند؟ /از پي: بدنبال/ کام: آرزو، خواسته./ معمولاً ديوانه اي را که از دستش به عذاب آمده باشند در زنجير مي کنند اکنون دل ديوانه را حافظ مي خواهد در زنجير زلف معشوق گرفتار کند."
      },
      {
        "text": "گر ببینم خمِ ابروی چو محرابش باز / سجدهٔ شُکر کنم و از پِیِ شُکرانه روم",
        "explanation": "معنی بیت: اگر طاق ابروی محرابی یا هلال واروی را ببینم برای سپاس سر بسجده نهم و جان را بشکرانه نثار کنم.\n\nمعنی واژگان:خم ابرو: انحنا و قوس ابرو/ باز: دوباره/ سجده ي شکر: معمولاً براي شکرگزاري به درگاه خدا سجده اي به عمل مي آورند که آن را سجده ي شکر مي گويند/ شکرانه: چيزي که در راه خدا به خاطر شکر موهبتي مي پردازند"
      },
      {
        "text": "خُرَّم آن دَم که چو حافظ به تَوَلّای وزیر / سرخوش از میکده با دوست به کاشانه روم",
        "explanation": "معنی بیت: خوشا آن لحظه اي که مانند حافظ به دوستي و عنايت وزير، سرخوش و شادمان از ميکده و خرابات همراه با او به خانه بروم\n\nمحصول بيت ــ خوشا آن ساعتى كه چون حافظ از توجه و مرحمت وزير سرخوش شوم و همراه دوست به خانه بروم. مراد: در سايه لطف و احسان وزير سر خوش و مست همراه جانان به كاشانه\u200Cام بروم.\n\nمعنی واژگان:خرّم: (شبه جمله) چه خوش است/ آن دم: آن لحظه /تولّي: محبّت، دوستي/ وزير: مقصود جلال الدين تورانشاه وزير شاه شجاع و حامي سرسخت حافظ است/سرخوش: مست، سرمست/ کاشانه: خانه، محل استراحت"
      }
    ]
  },
  {
    "title": "غزل شماره ۳۶۱ حافظ",
    "verses": [
      {
        "text": "آن که پامالِ جفا کرد چو خاکِ راهم / خاک می‌بوسم و عُذرِ قَدَمَش می‌خواهم",
        "explanation": " معنی بیت: آنکه چون غبار راه مرا پای کوب بیمهری و درشتخوئی کرد، بر خاک آستانش بوسه میزنم و از قدم مبارکش پوزش می طلبم چه وجود من ارزش پایمال شدن را هم ندارد.\n\nمعنی واژگان:پامال جفا کردن: با جور و ظلم خود کسي را نابود کردن/ خاک راه: خاک گذرگاه/ خاک بوسيدن: زمين بوسيدن بخاطر اظهار خدمت و احترام و دوستي/ عذر قدم خواستن: عذر خواهي کردن بخاطر قدم رنجه کردن"
      },
      {
        "text": "من نه آنم که ز جورِ تو بِنالم، حاشا / بندهٔ معتقد و چاکرِ دولتخواهم",
        "explanation": "معنی بیت: من آن کس نباشم که از ستم تو فریاد کنم، هرگز چنین مباد که شکایت کنم من بخدمتگزاری بآستان تو پای بند و عقیده مندم و خادمی هوادار بخت نیک توام.\n\nمعنی واژگان:جور: ظلم، جفا/ حاشا: غيرممکن است، هرگز چنين مباد/ چاکر: غلام/ دولتخواه: خواهان خوشبختي، خيرخواه"
      },
      {
        "text": "بسته‌ام در خَمِ گیسویِ تو امّیدِ دراز / آن مبادا که کُنَد دستِ طلب کوتاهم",
        "explanation": "معنی بیت: امید دور و دراز من بحلقة زلف تو بسته است هرگز چنان مباد که گیسوی بلند تو دست طلب مرا کوتاه کند و مرا از رسیدن باین آرزو باز دارد.\n\nمعنی واژگان:خم گيسو: پيچ و تاب زلف/ اميد بستن: آرزو داشتن/ مبادا: خدا نکند."
      },
      {
        "text": "ذَرّهٔ خاکم و در کویِ توام جای خوش است / ترسم ای دوست که بادی بِبَرَد ناگاهم",
        "explanation": "معنی بیت: غباری ناچیزم و جای من در سر کوی تو دلپذیرست، ای دوست یقین دارم که روزی باد حادثه مرا از این جای خوش دور سازد، ترسم چنانکه میدانیم گاه بجای یقین دارم بکار میرود، سعدی گوید:\n\nترسم نرسی بکعبه ای اعرابی\n\nکاین ره که تومیروی بترکستانست\n\nمعنی واژگان:باد: اشاره است به اتّفاقي ناگهاني و مخالف نظر عاشق."
      },
      {
        "text": "پیرِ میخانه سَحَر جامِ جهان‌بینم داد / و اندر آن آینه از حُسنِ تو کرد آگاهم",
        "explanation": "معنی بیت: پیر میکدة محبت یا مرشد دستگیر سحرگاه دل مرا بنور بادة معرفت روشن بین کرد و صفائی بآن داد و در این آینة پاک جمال بی مانند ترا بمن نمود.\n\nمعنی واژگان:پير ميخانه: همان پير مغان و مرشد و مراد است/ جام جهان بين: همان جام شراب است/ آيينه: همان جام شراب يا جام جهان بين است/ حسن: زيبايي/ حاصل نوشيدن جام شراب مستي است و اين مستي عشق است که عاشق را از حسن دوست آگاه مي کند/ تعبير جام جهان بين به جام شراب و برعکس در شعر حافظ سابقه دارد،گفتم اين جام جهان بين به تو کي داد حکيم (غزل ۱۴۳)/ تعبير جام شراب به آيينه هم در شعر حافظ سابقه دارد … و اندر آن آيينه صدگونه تماشا مي کرد (غزل ۱۴۳)/ و کشف زيباييهاي معشوق در جام شراب در شعر حافظ سابقه دارد/ ما در پياله عکس رخ يار ديده ايم (غزل ۱۱)"
      },
      {
        "text": "صوفیِ صومعهٔ عالَمِ قُدسَم لیکن / حالیا دیرِ مُغان است حوالتگاهم",
        "explanation": "معنی بیت: من صوفی صافی دل دیرجهان برینم ولی بحکم تقدیر اکنون مرجع و بازگشتگاه من در مراحل سیر و سلوک صومعة مغان یا میخانه اهل عرفان است.\n\nمعنی واژگان:صومعه: خانقاه/ عالم قدس: جهان پاک معنوي، پيشگاه ذات احديّت/ صوفي صومعه ي عالم قدس: صوفي حقيقي است که از تعلّقات جهان مادّي پاک و منزه است و اين نه از آن صوفياني است که در نظر حافظ مظهر ريا و ناپاکي هستند/ حاليا: اکنون/ دير مغان: ميخانه/ حوالتگاه: جايي که در اين عالم مادي وظيفه دارم که به آنجا مراجعه کنم./ در حقيقت ميخانه عکسي است از صومعه ي عالم قدس در اين جهان مادّي"
      },
      {
        "text": "با منِ راه‌نشین خیز و سوی میکده آی / تا در آن حلقه ببینی که چه صاحب جاهم",
        "explanation": "معنی بیت: برخیز و با این خاکسار بمیخانه روی آور تا در آن جمع بنگری که مقامی بس والا مراست.\n\nمعنی واژگان:راه نشين: گداي کوي و برزن، ابن سبيل، غريب و بينوا/ ميکده: ميخانه، خرابات/ حلقه: جماعت، گروه/ صاحب جاه: معتبر، داراي مرتبه و مقام."
      },
      {
        "text": "مست بگذشتی و از حافظت اندیشه نبود / آه اگر دامنِ حُسنِ تو بگیرد آهم",
        "explanation": "معنی بیت: سرمست و بیخبر بر من گذار کردی و بحافظ خود عنایتی نفرمودی، موجب دریغ و تأسف من خواهد شد، اگر آه شرر بارم در دامن جامة حسن تو افتد و در آن آتش درزند.\n\nمعنی واژگان:مست: سرمست و بي خبر/ از حافظت انديشه نبود: به فکر حافظ و به ياد او نبودي/ آه اگر دامن حسن تو بگيرد آهم: واي به روزي که آه من به دامن زيبايي تو چنگ بزند و از تو دست برندارد، واي بر تو اگر آه من به زيبايي تو بگيرد و خدا اين زيبايي را از تو سلب کند"
      },
      {
        "text": "خوشم آمد که سحر خسروِ خاور می‌گفت / با همه پادشهی بندهٔ تورانشاهم",
        "explanation": "معنی بیت: بسيار خوشم آمد که سحرگاه خورشيد، پادشاه مشرق مي گفت با همه ي قدرت و شکوهي که دارم، بنده و خدمت گزار توران شاه هستم.\n\n\nمحصول بيت ــ بسيار خوشم آمد كه هنگام سحر خسرو خاور مى\u200Cگفت. با همه پادشاهى\u200Cام بنده توران\u200Cشاه هستم. خلاصه بنده وزير اعظم\u200Cام.\n\nمعنی واژگان:خسرو خاور: خورشيد/ با همه پادشهي: با اين که بزرگترين پادشاه جهان هستم/ بنده: غلام/ تورانشاه: خواجه جلال الدين تورانشاه وزير شاه شجاع"
      }
    ]
  },
  {
    "title": "غزل شماره ۳۶۲ حافظ",
    "verses": [
      {
        "text": "دیدار شد مُیَسَّر و بوس و کنار هم / از بَخت شُکر دارم و از روزگار هم",
        "explanation": " معنی بیت: هم از بخت و اقبال نيک خود و هم از زمانه سپاس گزارم که سرانجام ديدار معشوق و بوسيدن و در آغوش کشيدن او برايم ميسّر گشت.\n\nمحصول بيت ــ ديدار ميسر شد و هم\u200Cچنين بوس و كنار: براى من ميسر شد كه دلبر را به كنار خود بگيرم. بنابر اين از يارى اقبال خود و از روزگار شكر گزارم. يعنى طالعم يارى كرد و روزگار هم مساعد من شد تا به مراد رسيدم.\n\nمعنی واژگان:ديدار: ملاقات/ کنار: در آغوش کشيدن/ بخت: طالع/ روزگار: زمانه، گردش فلک"
      },
      {
        "text": "زاهد برو که طالع اگر طالعِ من است / جامم به دست باشد و زلفِ نگار هم",
        "explanation": "معنی بیت: زاهد دور شو که اگر بخت و طالع همان است که من دارم، پس ساغر شراب و گيسوي معشوق زيبا در دست من خواهد بود.\n\nمحصول بيت ــ اى زاهد برو كه اگر طالع طالع من است يعنى آن طور كه من اقبال خود را مى\u200Cشناسم قدح و زلف نگار هر دو را به\u200Cدست مى\u200Cگيرم: از هر حيث طالعم موافق و مساعد من است.\n\nمعنی واژگان:زاهد: شخص پرهيزگار و متّقي که معمولاً از نظر حافظ رياکار است/ طالع: بخت/ جام: مقصود جام شراب است/نگار: معشوق زيبارو"
      },
      {
        "text": "ما عیب کس به مستی و رندی نمی‌کنیم / لعلِ بُتان خوش است و مِیِ خوشگوار هم",
        "explanation": "معنی بیت: ما بر کسي به خاطر مستي و رندي خرده نمي گيريم، زيرا هم لب لعل گون معشوق، زيبا و دلکش است و هم شراب، گوارا و دل پذير.\n\nمحصول بيت ــ ما كسى را به سبب رندى و مستى عيب نمى\u200Cكنيم: لب قرمز چون لعل محبوبان و باده صبح هر دو لذيذ و خوشگوار است و ما كسى كه به اين دو چيز پابند و علاقمند است عيبش نمى\u200Cكنيم.\n\nمعنی واژگان:عيب کردن: ايراد گرفتن، سرزنش کردن/ رندي: ظاهري بد و باطني نيکو داشتن و از دقايق عمر براي رسيدن به حق استفاده کردن/ لعل بتان: لبان زيبارويان/ خوش: دلپذير/ مي خوشگوار: شراب گوارا"
      },
      {
        "text": "ای دل بشارتی دَهَمَت محتسب نماند / و از مِی جهان پُر است و بُتِ میگسار هم",
        "explanation": "معنی بیت: دلا مژده ای بتو بدهم، محتسب که بازدارنده از نواهی شرع و منکر است رفت و مرد و گیتی از باده و ساقی زیبا همچنان پرگشته است.\n\nمعنی واژگان:بشارت دادن: مژده دادن/ محتسب: امر و نهي کننده ي شرعي در شهر و نيز اشاره اي است به امير مبارزالدّين مظفري/ بت: زيباروي خوش قد و قامت/ مي گسار: ساقي/ اين غزل بعد از مرگ امير مبارزالدّين و در مدح برهان الدين ابونصر، فتح الله سروده شده است و اين زماني است که ميخانه ها باز شده است و مردم از تعصبهاي موذيانه ي امير مبارزالدّين نجات يافته اند"
      },
      {
        "text": "خاطر به دستِ تفرقه دادن نه زیرکیست / مجموعه‌ای بخواه و صُراحی بیار هم",
        "explanation": "معنی بیت: دل بپریشانی سپردن از هوشیاری نیست، سفینه یا جنگ غزلی بجوی و شیشه مئی فراهم کن.\n\nمعنی واژگان:خاطر: دل، انديشه/تفرقه: پريشاني/ زيرکي: هوشياري، عاقل بودن/ مجموعه: دفتر شعر، جنگ، بياض و نيز سيني بزرگي که وسايل شرب باده در آن مي گذارند / صراحي: شيشه ي شراب"
      },
      {
        "text": "بر خاکیانِ عشق فشان جرعهٔ لبش / تا خاک لعل‌گون شود و مُشکبار هم",
        "explanation": "معنی بیت: بر خاکساران طریق محبت یک آشام (جرعه) از بادة لعل یار را نثار کن تا خاک تیره سرخ فام و مشک افشان شود؛ در قدیم رسم بوده است که بیاد یاران رفته هنگام میگساری جرعه ای بر خاک می افشاندند، مولوی گوید:\n\nیا بیاد این فتادة خاکبیز\n\nچونکه خوردی جرعه ای بر خاک ریز\n\nمعنی واژگان:خاکيان عشق: عاشقان به خاک خفته /فشاندن: نثار کردن، ريختن/ جرعه: مقداري از مايعات که به يک دم خورده شود، چند قطره/ جرعه فشاني: رسمي بوده است که در وقت نوشيدن شراب جرعه اي از آن را به ياد کسي يا کساني بر خاک مي ريخته اند/ لبش: مقصود لب معشوق است و بعضي ضمير «ش» را به صراحي در بيت قبل راجع مي دانند/ خاک: مقصود تربت همان خاکيان عشق است/ لعل گون: سرخ رنگ/ مشکبار: معطّر/ جام شراب معشوق مقصود جامي است که مقداري از آن را معشوق نوشيده است."
      },
      {
        "text": "آن شد که چشمِ بد نگران بودی از کمین / خصم از میان بِرَفت و سرشک از کنار هم",
        "explanation": "معنی بیت: آن روزگار گذشت و رفت که بدخواه از کمینگاه بقصد ما چشم دوخته بود، دشمن نابود گشت و آب دیده از کنار ما دور شد.\n\nمعنی واژگان:آن شد: آن زمان سپري شد/ چشم بد: چشمي که نظرش با بدي و ناروايي توأم بود/ نگران: نگاه کننده، ناظر /کمين: جايي پنهان و دور از نظر/ خصم: دشمن، مقصود امير مبارزالدّين است/ سرشک: اشک خونين/ کنار: دامن، اطراف، دوطرف چهره و اندام."
      },
      {
        "text": "چون کائنات جمله به بویِ تو زنده‌اند / ای آفتاب سایه ز ما برمدار هم",
        "explanation": "معنی بیت: چون همة هستی یافتگان بشوق و آرزوی تو زندگی میکنند، ای مهر هستی بخش جهان سایة لطف از سر ما برمگیر.\n\nمعنی واژگان: کاينات: موجودات/ جمله: همه/ بوي: آرزو، رايحه/ سايه: حمايت"
      },
      {
        "text": "چون آب روی لاله و گل، فیضِ حُسنِ توست / ای ابرِ لطف بر منِ خاکی بِبار هم",
        "explanation": "معنی بیت: چون رونق و صفای چهرة لاله و گل بهره ای از جمال تست ای ابر کرم بر من خاکسار نیز نمی بیفشان.\n\n معنی واژگان:آب: لطافت/ روي: چهره، مقصود گلبرگهاي لاله و گل است/ فيض: بخشش، فيضان، غلبه/حسن: زيبايي/ خاکي: از خاک خلق شده، متواضع."
      },
      {
        "text": "حافظ اسیرِ زلفِ تو شد از خدا بترس / و از اِنتِصافِ آصفِ جم اقتدار هم",
        "explanation": "معنی بیت: حافظ اسير زنجير زلف زيباي تو شد. از خدا بترس و هم از دادگري وزير زمان خواجه برهان الدّين که قدرت و شکوه سليمان را دارد، بيمناک باش.\n\nمحصول بيت ــ خطاب به جانان مى\u200Cفرمايد: اهل نظر همگى اسير تو شدند پس از خدا بترس و هم\u200Cچنين از انتصاف وزير آن پادشاهى كه در اقتدار مانند جم است ملاحظه كن.\n\nمعنی واژگان: انتصاف: داد مظلوم را از ظالم گرفتن، عدل و انصاف را رواج دادن/ آصف: نام وزير حضرت سليمان که چون سرزمين فارس را ملک سليمان لقب داده اند، وزير ملک فارس ملقب به لقب آصف شده است، چنانکه مرحوم قزوینی در فهرست اسامی رجال دیوان حافظ نوشته اند مراد از آصف دراین جا برهان الدین ابونصر فتح الدین خواجه وزیر امیر مبارز الدین محمد است وزیر سلیمان عصر که آصف ثانی است و باندازه جمشید شاه توانائی دارد/جم: جمشيد که او را با سليمان يکي مي دانند/ اقتدار: قدرت و توانايي/ جم اقتدار: کسي که قدرت او مانند جمشيد يا سليمان است/ انتصاف: جزاى ظلم را به ظالم دادن است."
      },
      {
        "text": "بُرهان مُلک و دین که ز دستِ وزارتش / ایام کانْ یمین شد و دریا یسار هم",
        "explanation": "معنی بیت: برهان الملک والدین که از فیض مسند (دست) وزیری او روزگار دستی بخشنده مانند کان یافت و به توانگری و غنای دریا رسید.\n\nمعنی واژگان: برهان ملک و دين: خواجه برهان الدّين ابونصر، فتح الله پسر کمال الدين ابوالمعالي از وزيران دانشمند و هنرپرور و خوشنام زمان حافظ/ ز دست وزارتش: در اثر وزارت او/ ايّام: روزگار/ کان: معدن/ يمين: دست راست/ کان یمین: آنکه دست راستش مانند معدن زر و سیم بخشنده باشد/  يسار: دست چپ / دریا یسار: آنکه چون دریا توانگرست"
      },
      {
        "text": "بر یادِ رایِ انورِ او آسمان به صبح / جان می‌کُنَد فدا و کواکب نثار هم",
        "explanation": "معنی بیت: سپهر بیاد تدبیر روشن این وزیر بامدادان جان برخی (قربان) وی میسازد و مرواریدهای ستارگان را در قدمش می افشاند.\n\nمعنی واژگان:رأي انور: فکر و انديشه روشن و تابناک/ کواکب: ستارگان/ نثار کردن: به پاي کسي ريختن چيزهاي گرانبها/ پراکندن نور خورشيد به فدا کردن جان آسمان تعبير شده است و محو نور ستارگان به نثار کردن آنها"
      },
      {
        "text": "گویِ زمین ربودهٔ چوگانِ عدلِ اوست / وین برکشیده گنبدِ نیلی حصار هم",
        "explanation": "معنی بیت: کرة خاک همچون گوی در خم چوگان دادگری وی است و این گنبد بلند آسمان که باروئی نیلگون گرداگرد آن را فراگرفته است، نیز مسخّر اوست.\n\nمعنی واژگان: گوی زمین: کرة خاک/ ربوده: از ميدان به در برده/ برکشيده: برافراشته/ گنبد نيلي حصار: آسمان نيلگون"
      },
      {
        "text": "عزمِ سَبُک عِنان تو در جنبش آورد / این پایدار مرکز عالی مدار هم",
        "explanation": "معنی بیت: توسن ارادة سبک پوی تو زمین را که مرکز ثابت فلک بلند مدار و رفیع است، بحرکت در می آورد.\n\nمعنی واژگان:عزم: اراده، قصد/سبک عنان: تيزرو، تندرو/ مرکز پايدار عالي مدار: آسمان استوار فراخ گرد"
      },
      {
        "text": "تا از نتیجه فلک و طور دور اوست / تبدیل ماه و سال و خزان و بهار هم",
        "explanation": "معنی بیت: تا نوشدن فصلها و جانشین شدن سالی بسال دیگر و ماهی بماه دیگر زادة حرکت آسمان و شیوه گردش فلک است\n\nمعنی واژگان:طور دور: چگونگي گردش"
      },
      {
        "text": "خالی مباد کاخِ جلالش ز سروران / و از ساقیانِ سَرو قَدِ گُلعِذار هم",
        "explanation": "معنی بیت: سرای عظمت وی از بزرگان و ساقیان (نوشگران) سرو قامت گل چهره تهی مباد؛ این دو بیت که شریطه و دعاست باصطلاح موقوف المعانی است و بیکدیگر بستگی دارد.\n\nمعنی واژگان: سروقد: خوش قد و قامت. گلعذار: زيبا، زيبارو"
      }
    ]
  },
  {
    "title": "غزل شماره ۳۶۳ حافظ",
    "verses": [
      {
        "text": "دَردَم از یار است و درمان نیز هم / دل فدایِ او شد و جان نیز هم",
        "explanation": "معنی بیت: درد عشقم از معشوق است و درمان آن نيز به دست اوست و دل و جانم هم فداي او شد.\n\nمحصول بيت ــ دردم از يارست و درمانم هم از اوست. دل فداى يار شد جان هم همين طور."
      },
      {
        "text": "این که می‌گویند آن خوشتر ز حسن / یار ما این دارد و آن نیز هم",
        "explanation": "معنی بیت: این مطلب که مردم اعتقاد دارند که آن یعنی لطیفه ای از جمال که دریافته میشود و بوصف در نمی آید بهتر از زیبائی ظاهری است محبوب ما این و آن را با هم دارد.\n\nمعنی واژگان:آن: حالتي در معشوق که عاشق را جذب مي کند و اين وراي زيبايي ظاهري است و ممکن است معشوق زيبا نباشد امّا اين «آن» را داشته باشد/ بنده ي طلعت آن باش که «آني» دارد"
      },
      {
        "text": "یاد باد آن کاو به قصدِ خونِ ما / عهد را بشکست و پیمان نیز هم",
        "explanation": "معنی بیت: يادش به خير باد آن کسي که به قصد کشتن ما، عهد و پيمان ديرينه ي خود را شکست.\n\nمحصول بيت ــ ياد باد آن كسى كه به قصد خون ما يعنى براى هلاك كردن ما عهد و پيمان را شكست. از عهد و پيمانى كه بسته بود برگشت.\n\nمعنی واژگان:قصد خون: قصد کشتن"
      },
      {
        "text": "دوستان در پرده می‌گویم سخن / گفته خواهد شد به دَستان نیز هم",
        "explanation": "معنی بیت: یاران سخن پوشیده میگویم و این کلام در سرودها و افسانه ها نیز گفته خواهد شد.\n\nمعنی واژگان:در پرده : به طور پنهاني، در دستگاه موسيقي/ دستان: سرود و نغمه، افسانه"
      },
      {
        "text": "چون سر آمد دولتِ شب‌هایِ وصل / بگذرد ایامِ هِجران نیز هم",
        "explanation": "معنی بیت: همان طور که اقبال و سعادت شب هاي وصل گذشت و به پايان رسيد، روزگار فراق و جدايي نيز به سر خواهد آمد.\n\nمحصول بيت ــ چون خوشى و لذت شب\u200Cهاى وصل به پايان رسيد. پس ايام هجرهم مى\u200Cگذرد. يعنى آن نماند و اين هم نمى\u200Cماند.\n\nمعنی واژگان:سرآمدن: به پايان رسيدن/ دولت: خوشبختي/ وصل: وصال، رسيدن به معشوق/ بگذرد: به پايان مي رسد/ ايّام: روزها/ هجران: دوري، فراق"
      },
      {
        "text": "هر دو عالم یک فروغِ رویِ اوست / گفتمت پیدا و پنهان نیز هم",
        "explanation": "معنی بیت: بتو گفتم که هر دو جهان یک پرتو از تجلیات جمال حق است و نیز هرچه پیدا و محسوس باشد یا معقول و نامحسوس همه از آن خداست.\n\nمعنی واژگان:هردو عالم: مقصود اين دنياي مادي (پيدا) و آن دنياي معنوي (پنهان) است/ فروغ: پرتو، جلوه/ پيدا و پنهان مربوط به دو جهان است"
      },
      {
        "text": "اعتمادی نیست بر کارِ جهان / بلکه بر گردونِ گَردان نیز هم",
        "explanation": "معنی بیت: نه تنها بر کار دنياي فاني و زودگذر، بلکه بر فلک گردنده نيز اعتمادي نيست.\n\nجهان و کار جهان جمله هيچ بر هيچ است\n\nهزار بار من اين نکته کرده ام تحقيق\n\n(غزل ۲ / ۲۹۸)\n\nمحصول بيت ــ كار جهان اعتماد ندارد بلكه به فلك گردان هم نمى\u200Cشود اعتبار كرد يعنى تمام علويات و سفليات فناپذيرند و به بقاى هيچ\u200Cكدام اعتماد نشايد كرد.\n\nمعنی واژگان:اعتماد: اطمينان/ گردون: آسمان/ گردان: گردنده"
      },
      {
        "text": "عاشق از قاضی نترسد مِی بیار / بلکه از یَرغویِ دیوان نیز هم",
        "explanation": "معنی بیت: بیدل شیدا از داور شرع بیم ندارد، شراب آماده کن و بده که عاشق را از بازپرسی دیوان جزا باکی نیست.\n\nمعنی واژگان:یرغو: يايارغو به معني دادگستري و استنطاق و مرافعه ي مدّعي و مدّعي عليه قانون است کلمة مغولی است بمعنی بازپرسی/ ديوان: اداره ي دولتي، در بعضي نسخ به جاي ديوان، سلطان آمده است و در اين صورت به مفهوم استنطاق پادشاه است"
      },
      {
        "text": "محتسب داند که حافظ عاشق است / و آصفِ مُلکِ سلیمان نیز هم",
        "explanation": "معنی بیت: محتسب مي داند که حافظ عاشق است و آصف ملک سليمان نيز اين را مي داند.\n\nمحصول بيت ــ محتسب مى\u200Cداند كه حافظ عاشق است و هم\u200Cچنين وزير اعظم ملك سليمان هم مى\u200Cداند. يعنى وزير ملك فارس هم خبر دارد.\n\nمعنی واژگان:محتسب: کسي که در شهرها مأمور امر و نهي شرعي است و بدکاران و مستان را حدّ شرعي مي زند/ آصف: وزير/ ملک سليمان: سرزمين فارس/ مقصود خواجه جلال الدّين تورانشاه است حافظ این نام را مکرر بر وزیران با تدبیر اقلیم فارس اطلاق میکند."
      }
    ]
  },
  {
    "title": "غزل شماره ۳۶۴ حافظ",
    "verses": [
      {
        "text": "ما بی‌غمانِ مست دل از دست داده‌ایم / هم‌رازِ عشق و هم‌نفسِ جامِ باده‌ایم",
        "explanation": "معنی بیت: ما آسوده خاطران از غم دنیا و سرمستان دلداده ایم، از محرمان بارگاه عشق و همدم ساغر شرابیم.\n\nمعنی واژگان:بي غم: اين بي غمي به سبب مستي دائمي و عاشقي است/ دل از دست داده: عاشق/ همراز: محرم اسرار/ هم نفس: همدم، مصاحب/ باده: شراب"
      },
      {
        "text": "بر ما بسی کمانِ ملامت کشیده‌اند / تا کارِ خود ز ابرویِ جانان گشاده‌ایم",
        "explanation": "معنی بیت: با کمان طعنه و سرزنش ما را بسیار آماج خود ساخته اند تا آنکه پس از تحمل ملامتها گشایشی در کار ما از دیدار ابروی جانان پدید آمد و فتوحی دست داد.\n\n معنی واژگان: جانان: معشوق، محبوب"
      },
      {
        "text": "ای گُل تو دوش داغِ صَبوحی کشیده‌ای / ما آن شقایقیم که با داغ زاده‌ایم",
        "explanation": "معنی بیت: ای گل تو دیشب از ننوشیدن باده صبحگاهی داغ ناکامی تحمل کرده ای ولی ما آن شقایقیم که از هنگام زادن داغ بر دل بوده ایم.\n\nمعنی واژگان:گل: مقصود گل سرخ محمدي است/ داغ کشيدن: اثر و علامت پيدا کردن، سرخ شدن چهره/ صبوحي: شراب صبحگاهي که در مورد گل ژاله ي صبحگاهي يا باران سحرگاهي است/ شقايق: نوعي لاله است/ داغ: سرخي شديد وسط لاله را گويند/ سرخي و داغ گل يکشبه است و سرخي چهره ي عاشق ازلي و ابدي است"
      },
      {
        "text": "پیرِ مُغان ز توبهٔ ما گر ملول شد / گو باده صاف کن که به عذر ایستاده‌ایم",
        "explanation": "معنی بیت: اگر پیر میخانة معرفت از توبة ما دل آزرده شد که باده نمی نوشیم، بگو می پالوده کن که برای پوزش خواهی از گذشته پابرجا و ثابت قدمیم.\n\nمعنی واژگان:پيرمغان: بزرگ ميخانه، مرشد، مراد /ملول: دلتنگ/ باده: شراب/ به عذر ايستادن: قصد عذرخواهي داشتن"
      },
      {
        "text": "کار از تو می‌رود، مددی ای دلیلِ راه / کانصاف می‌دهیم و ز راه اوفتاده‌ایم",
        "explanation": "معنی بیت: ای رهبر مرشد یاری فرما که کار بهمت تو پیش میرود و تمشیت می یابد، چه ما براستی معترفیم و بحق میگوئیم که گمراه شده ایم.\n\nمعنی واژگان:کار از تو مي رود: مي تواني کارها را روبراه کني/ مددي (قسمتي از فعل) :کمکي کن/دليل: راهنما/ انصاف مي دهيم: اعتراف مي کنيم/ ز راه اوفتاده ايم: منحرف شده ايم/ مقصود از اين انحراف همان توبه کردن است که در بيت قبل آمده است/ دليل راه هم همان پيرمغان است"
      },
      {
        "text": "چون لاله، مِی مبین و قَدَح در میانِ کار / این داغ بین که بر دلِ خونین نهاده‌ایم",
        "explanation": "معنی بیت: در کار ما آنگونه که بلاله نگاه میکنی و آن را جامی سرشار از باده می بینی منگر بلکه بداغی که از عشق بر دل خون شده نهاده ایم نیک عنایت کن.\n\nمعنی واژگان:قدح: جام شراب/ داغ: در مورد لاله سرخي شديد نزديک به سياهي وسط لاله و در مورد عاشق، عشق نامراد است/ دل خونين: دل پرغصه/ مي در مورد لاله قطرات شبنم يا باران سحرگاهي و مقصود از قدح شکل ظاهري لاله است."
      },
      {
        "text": "گفتی که «حافظ این همه رنگ و خیال چیست؟!» / نقشِ غلط مَبین که همان لوحِ ساده‌ایم",
        "explanation": "معنی بیت: گفتی که ای حافظ، این همه تعلقات گوناگون و تصورات چیست؟ این که تو ما را اسیر رنگ و خیال می بینی درست نیست، غلط در بینش تست، چه ما از آلایش و غش برکناریم و لوح ضمیر ما پاک و بی نقش است؛ شاید اشاره باین مطلب باشدکه هستی یکی بیش نیست ولی مظاهر گوناگون دارد.\n\nمعنی واژگان:رنگ: وسيله ي نقش آفريني/ خيال: طرح و نقشه اي که هنرمند در آغاز در ذهن دارد/ نقش غلط مبين: اشتباه مکن، فکر اشتباه مکن/ لوح ساده: صفحه ي بدون نقش"
      }
    ]
  },
  {
    "title": "غزل شماره ۳۶۵ حافظ",
    "verses": [
      {
        "text": "عمریست تا به راهِ غَمَت رو نهاده‌ایم / روی و ریایِ خَلق به یک سو نهاده‌ایم",
        "explanation": "معنی بیت: روزگار درازی است که ما براه عشق تو گام نهاده ایم و خودنمائی و ظاهرسازی در برابر مردم را ترک گفته ایم.\n\nمعنی واژگان:عمري است: مدّت زيادي است، از آغاز زندگي تاکنون/ تا: که /راه غم: مسيري که به غم عشق محبوب منتهي مي شود/ رونهادن: توجّه کردن، پيش گرفتن/ روي و ريا: دورويي و نفاق/ به يک سو نهادن: کنار گذاشتن"
      },
      {
        "text": "طاق و رواقِ مدرسه و قال و قیلِ عِلم / در راهِ جام و ساقیِ مَه رو نهاده‌ایم",
        "explanation": "معنی بیت: محراب و پیشخانة مدرسه و گفتگوی علمی را در راه نوشیدن باده معرفت و دیدار شاهد ماهروی حقیقت از کف نهاده ایم.\n\nمعنی واژگان: طاق و رواق: گنبد و پيش خانه/ قال و قيل: قال و مقال، گفتگو و نزاع لفظی، بحث و جدال/ در راه … نهادن: به خاطر … ترک کردن"
      },
      {
        "text": "هم جان بِدان دو نرگسِ جادو سپرده‌ایم / هم دل بدان دو سُنبلِ هندو نهاده‌ایم",
        "explanation": "معنی بیت: هم جان را به آن دو چشم مست افسونگر سپرده ايم و هم دل را اسير گيسوان سياه و تابدار معشوق کرده ايم؛ يعني دل و جان را در راه عشق يار باخته ايم.\n\nمحصول بيت ــ ما جانمان را به آن دو نرگس جادوى يار يعنى به دو چشمانش تسليم نموده\u200Cايم و دل\u200Cمان را به آن دو سنبل هندويش واگذار كرده\u200Cايم.\n\nمعنی واژگان:جادو: ساحر، دلربا/ جان سپردن: در راه کسي يا چيزي با ميل و علاقه حاضر به فداکاري شدن/ دل نهادن: دل دادن و علاقه مند شدن/ هندو: سياه/ دو سنبل هندو: دو شاخة سنبل مشکین"
      },
      {
        "text": "عمری گذشت تا به امیدِ اشارتی / چشمی بدان دو گوشهٔ ابرو نهاده‌ایم",
        "explanation": "معنی بیت: عمري است که به گوشه ي ابروي يار چشم اميد بسته ايم تا اشاره ي لطف و محبّتي از آن ببينيم.\n\nمعنی واژگان:گوشه ي ابرو: گوشة کمان ابرو، جايگاه کرشمه و نيم نگاه است."
      },
      {
        "text": "ما مُلکِ عافیت نه به لشکر گرفته‌ایم / ما تختِ سلطنت نه به بازو نهاده‌ایم",
        "explanation": "معنی بیت: ما کشور آسودگی و ایمنی را با سپاه مسخر نکرده ایم و اورنگ فرمانروائی ما بر دلها بقوت دست نیست، بلکه بآزادگی و رادمردی در عالم عشق سلطنت یافته ایم.\n\nمعنی واژگان:ملک: پادشاهي./عافيت: سلامت و سعادت/ بازو: مقصود زور و قدرت ظاهري است"
      },
      {
        "text": "تا سِحْرِ چَشم یار چه بازی کند که باز / بنیاد بر کرشمهٔ جادو نهاده‌ایم",
        "explanation": "معنی بیت: نمیدانیم که افسون دیدة دوست چه نقشی خواهد زد و با ما چه خواهد کرد، چه ما بار دیگر اساس کار دل بر غمزة جادوئی وی نهاده ایم.\n\nمعنی واژگان:سحر: جادو/ باز: دوباره/کرشمه: به گوشه ي چشم اشاره ي لطف آميز کردن، غمزه/ جادو: ساحر، سحرکننده."
      },
      {
        "text": "بی زلفِ سرکشش سرِ سودایی از ملال / همچون بنفشه بر سرِ زانو نهاده‌ایم",
        "explanation": "معنی بیت: جدا از گیسوی دراز و بلند وی سر سودازده و آشفته از عشق را بسبب دلتنگی بنفشه وار بر زانوی غم گذاشته ایم.\n\nمعنی واژگان:زلف سرکش: گيسوان بلند/ سر سودايي: سري که پر از عشق و جنون است/ ملال: دلتنگي/ بنفشه: منظور گل بنفشه است و شکل آن منظور نظر بوده است که گلبرگهاي بنفشه آن چنان روي شاخه ي خود خم شده که گويي سر بر زانو نهاده است، ضمناً ارتباط بنفشه با زلف يار هم در نظر بوده است (تاب بنفشه مي دهد طرّه ي مشک ساي تو)"
      },
      {
        "text": "در گوشهٔ امید چو نَظّارگانِ ماه / چَشمِ طلب بر آن خَمِ ابرو نهاده‌ایم",
        "explanation": "معنی بیت: در کنج خانة امید مانند تماشاگران ماه چشم بر طلوع خم ابروی هلالی یار نهاده ایم تا دیده بدیدارش روشن شود.\n\nمعنی واژگان: نظّارگان: نگرندگان، مشتاقان ديدن و مشاهده/ ماه: مقصود هلال ماه است که مانند ابروي يار است."
      },
      {
        "text": "گفتی که حافظا دل سرگشته‌ات کجاست؟ / در حلقه‌هایِ آن خَمِ گیسو نهاده‌ایم",
        "explanation": "معنی بیت: گفتي که اي حافظ، دل سرگردان و آواره ات کجاست؟ آن را در حلقه هاي زلف تابدار و پيچيده ات به بند کشيده ايم.\n\nمحصول بيت ــ خطاب به جانان مى\u200Cفرمايد: تو گفتى اى حافظ دل سر گشته و حيرانت كجاست؟ در حلقه\u200Cهاى آن خم گيسويت است: دلم گرفتار شكنج زلفت شده، پس در نزد توست و به جاى ديگر نرفته.\n\nمعنی واژگان:سرگشته: حيران و اشاره اي است به شکل دل و «قلب»/ حلقه ها: پيچ و تاب."
      }
    ]
  },
  {
    "title": "غزل شماره ۳۶۶ حافظ",
    "verses": [
      {
        "text": "ما بدین در نه پِیِ حشمت و جاه آمده‌ایم / از بد حادثه این جا به پناه آمده‌ایم",
        "explanation": "معنی بیت: ما بدین درگاه برای کسب شأن و شکوه و بزرگی و منزلت روی نیاورده ایم بلکه از آسیب رویدادهای ناگوار جهان باین آستان پناه آورده ایم.\n\nمعنی واژگان:بدين در: مقصود اين دنياي مادّي و اين جهان خاکي است/ پي: به دنبال /حشمت: جلال و شکوه/ جاه: مقام، مرتبه/ بد حادثه: اتفاق بد، سوء اتفاق/ پناه: جاي امن و امان/ مقصود از بد حادثه و اتفاق بد و پيش آمد ناگوار همان گناه آدم و رانده شدن او از بهشت است"
      },
      {
        "text": "رهروِ منزلِ عشقیم و زِ سرحدِّ عَدَم / تا به اقلیمِ وجود این همه راه آمده‌ایم",
        "explanation": "معنی بیت: ما سالک طریق محبّتیم و از مرز نیستی و عدم تا جهان هستی و وجود راه پیموده ایم تا در این عالم بار امانت الهی یا تکلیف و عشق را بدوش کشیم و بمنزل مقصود برسانیم.\n\nمعنی واژگان:رهرو: مسافر/ منزل: هدف، مقصد/سرحد: مرز/ عدم: نيستي/ اقليم: هفت یک بهرة ربع مسکون کرة زمین باعتقاد قدماء، سرزمين/ وجود: هستي."
      },
      {
        "text": "سبزهٔ خطِّ تو دیدیم و زِ بُستانِ بهشت / به طلبکاریِ این مهرگیاه آمده‌ایم",
        "explanation": "معنی بیت: سبزة عذار ترا ای محبوب دیدیم و دل باختیم و از سرابستان مینو بجستن این گیاه محبت بجهان خاکی روی آوردیم؛ بکنایه مقصود آنست که فرود آمدن حضرت آدم از بهشت باین خاکدان برای مبتلا شدن بدام عشق و دست یافتن بگنج محبت بود.\n\nمعنی واژگان:سبزۀ خط: موهاي نرم و لطيفي که در اطراف چهره ي محبوب (سبز) مي شود و مايه ي زيبايي بيشتر او مي گردد، بنابراين آن را مظهر زيبايي مي دانند/ بستان بهشت: باغ بهشت/ طلب کاري: خواستاري، خواستن/ مهرگياه: نام گياهي است که مي گويند هرکس نزد خود داشته باشد، محبوب القلوب مي شود، سرمايه ي عشق و عاشقي"
      },
      {
        "text": "با چُنین گنج که شد خازنِ او روحِ امین / به گدایی به درِ خانهٔ شاه آمده‌ایم",
        "explanation": "معنی بیت: با داشتن گنج عشق که گنجور آن جبرئیل روح امین است، دست توسل و نیاز بدرگاه فرمانروای جهان هستی برداشته ایم.\n\nمعنی واژگان:گنج: ثروت سرشار که در اينجا همان گنج عشق و شيفتگي است و به تعبيري ديگر قرآن مجيد است/ خازن: خزينه دار، حسابدار/ روح الامين: جبرئيل، سروش، به اعتبار آن که عشق حقيقي ملهم از پروردگار است و رابط اين الهام جبرئيل است و اگر تعبير قرآن را براي گنج بپذيريم که ارتباط جبرئيل با آن واضح است/ کلمه ي «شاه» در بيت اگر به معني معمولي آن گرفته شود چنين معني مي شود که با وجود داشتن چنين گنجي به در خانه ي پادشاه زمان آمده ايم و از ارباب بي مروّت دنيا گدايي مي کنيم که اين تعبير با فضاي عرفاني غزل هماهنگي ندارد، امّا اگر اين شاه همان طور که شيوه ي حافظ يعني اختلاط مجاز و حقيقت است آن را به معشوق حقيقي يعني «شاه شمشاد قدان و خسرو شيرين دهنان» معشوق حقيقي باشد، اظهار نياز و گدايي در اين شاه هم مستحسن است و هم با فضاي عرفاني غزل هماهنگي دارد."
      },
      {
        "text": "لنگرِ حِلمِ تو ای کشتیِ توفیق کجاست؟ / که در این بحرِ کَرَم غرقِ گناه آمده‌ایم",
        "explanation": "معنی بیت: ای کشتی توفیق حق در دریای بخشایش الهی لنگر انداز و ما غرقگان گرداب نفس را نجات بخش.\n\nمعنی واژگان:حلم: بردباري، مقصود حلم بي پايان ذات پروردگار است که در مقابل گناهان کبيره از خود نشان مي دهد/ توفيق: موافقت خدا با بنده در اجراي تدبير بنده، موافقت تقدير با تدبير."
      },
      {
        "text": "آبرو می‌رود ای ابرِ خطاپوش ببار / که به دیوانِ عمل نامه‌سیاه آمده‌ایم",
        "explanation": "معنی بیت: ای ابر کرم که خطاها و کارهای ناصواب ما گناهکاران از دیده پنهان میداری، آب رحمتی فروبار، چه در دیوان الهی با نامة سیاه که نشان گنهکاریست، حاضر شده ایم.\n\nمعنی واژگان:ابر خطاپوش: مقصود ابر بخشايش و عفو الهي است که با شستن سياهي هاي نامه ي عمل بندگان در حقيقت خطاهاي آنها را مي پوشاند/ ديوان عمل: جايي که به اعمال انسان رسيدگي مي کنند/ نامه سياه: گناهکار، کسي که نامه ي اعمالش پر از گناه است."
      },
      {
        "text": "حافظ این خرقهٔ پشمینه بینداز که ما / از پِیِ قافله با آتشِ آه آمده‌ایم",
        "explanation": "معنی بیت: ای حافظ این دلق پشمین تن را رها کن که ما پیرو کاروان عشقیم و آهی آتشناک داریم که خرقه سوز است پس زودتر خرقة تن را ترک کن و جان مجرد شو.\n\nمعنی واژگان:خرقه ي پشمينه: لباس صوفيان (رياکار)/ قافله: کاروان، مقصود قافله ي اجتماع و کاروان روزگار است."
      }
    ]
  },
  {
    "title": "غزل شماره ۳۶۷ حافظ",
    "verses": [
      {
        "text": "فتوی پیرِ مُغان دارم و قولیست قدیم / که حرام است مِی آنجا که نه یار است ندیم",
        "explanation": "معنی بیت: از پیر میکده حکم و اجازه دارم و این رای دیرینة اوست که باده نوشی نارواست آنجا که محبوب همدم و هم پیاله نباشد.\n\nمعنی واژگان:فتوي: حکم شرعي که معمولاً علماي علم دين صادر مي کنند امّا پيرمغان فتوي دهنده ي عاشقان و دردکشان است و مي تواند فتوي دهد در اینجا بضرورت حفظ وزن شعر الف مقصوره بیاء بدل میشود/ پيرمغان: مرشد، مراد، بزرگ و گردانندۀ ميخانه ي مغان (= زردشتيان)/ قول: کلام، عقيده، نظريه/ يار: معشوق/ نديم: هم پياله، کسي که در شرابخواري با شخص همراهي مي کند و همراه او مي نوشد."
      },
      {
        "text": "چاک خواهم زدن این دلقِ ریایی، چه کنم؟ / روح را صحبتِ ناجنس عذابیست الیم",
        "explanation": "معنی بیت: خرقة ریا را پاره پاره خواهم کرد و جز این مرا چاره ای نیست، چه مصاحبت روح پاک عاشق با ریاکاری و فریب که با آن مناسبت و سازگاری ندارد شکنجه\u00ADای دردناک است.\n\nمعنی واژگان:دلق ريايي: خرقه اي که در آن ريا و تزوير باشد، يعني در ظاهر انسان را صوفي صافي بنماياند و در باطن پوشنده ي اين خرقه شخص بدکار و گناهکار باشد/ روح را: براي روح و روان/ صحبت: همنشيني/ ناجنس: کسي که با انسان توافق و سنخيتي نداشته باشد/ اليم: دردناک/ مصراع دوم به صورت ضرب المثل درآمده است"
      },
      {
        "text": "تا مگر جرعه فشانَد لبِ جانان بر من / سال‌ها شد که منم بر درِ میخانه مقیم",
        "explanation": "معنی بیت: به اميد آنکه معشوق جرعه اي از شراب لبش بر من عاشق بيفشاند و مرا کامياب کند، مدّت مديدي است که ساکن کوي ميکده و خرابات شده ام.\n\nمحصول بيت ــ تا مگر اين كه لب جانان بر روى من جرعه\u200Cاى فشاند. مراد: به خاطر اين كه از لب جانان رشحه مى برايم حاصل شود سال\u200Cهاست كه ملازم و مقيم در ميخانه هستم.\n\nمعنی واژگان:مگر: شايد/ جرعه فشاندن: مقصود جرعه فشاني بر خاک است به ياد کسي و چون لب جانان پس از جرعه فشاني آمده است مقصود همان ياد کردن از عاشق است/ مقيم: اقامت کننده."
      },
      {
        "text": "مگرش خدمتِ دیرین من از یاد برفت / ای نسیم سحری یاد دَهَش عهدِ قدیم",
        "explanation": "معنی بیت: گويا خدمت گزاري ديرينه ي من از ياد او رفته است. اي باد صبا که پيک عاشقاني، عهد و پيمان قديمي را به ياد او بياور.\n\nمحصول بيت ــ مثل اين كه خدمت ديرينه من از ياد و خاطر يار رفته است: خدمات گذشته و قديمى مرا فراموش كرده است. پس اى نسيم سحرى آن عهد قديمى را به خاطر يار بيار. الحاصل آن خدمت قديمى و آن دوستى ديرينه ما را به يار اخطار كن يعنى به خاطرش بيار.\n\nمعنی واژگان:مگر: شايد /ديرين: قديمي، ديرينه/ نسيم سحري: باد صبا/ ياد دادن: به ياد کسي آوردن/ عهد قديم: پيمان ديرينه عشق، پيمان ازلي عشق."
      },
      {
        "text": "بعد صد سال اگر بر سرِ خاکم گذری / سر برآرد ز گِلم رقص کنان عَظمِ رَمیم",
        "explanation": "معنی بیت: پس از یکصد سال اگر بر گور من قدم رنجه فرمائی، استخوان پوسیدة من با وجد و نشاط پای کوبان و دست افشان از بستر خاک سر بر میگیرد.\n\nمعنی واژگان:خاک: تربت، قبر/ گل: گور، قبر/ عظم رميم: استخوان پوسيده."
      },
      {
        "text": "دلبر از ما به صد امّید سِتد اول دل / ظاهرا عهد فرامُش نَکُنَد خلقِ کریم",
        "explanation": "معنی بیت: دلستان با صد نوید که برای وصال میداد، دل ما را برد، آشکارست که خوی کریمانه و آزاد منشی یار اقتضا میکند که پیمان خود را از یاد نبرد.\n\nمعنی واژگان:ستدن: گرفتن/ دل ستدن: عاشق کردن/ ظاهراً: آشکارست/ خلق کريم: خلق و خوي انسان آزاده و بزرگوار."
      },
      {
        "text": "غنچه گو تنگدل از کارِ فروبسته مَباش / کز دم صبح مدد یابی و انفاسِ نسیم",
        "explanation": "معنی بیت: بغنچه بگو که از فروبستگی کار آزرده خاطر مشو که از نفس بامداد بتو مدد میرسد و دم نسیم بهاری ترا شکفته خواهد ساخت، در غزل دیگر خواجه فرماید:\n\nچو غنچه گر چه فرو بستگیست کار جهان\n\nتو همچو باد بهاری گره گشا میباش\n\nمعنی واژگان:فروبسته: گره خورده، مقصود بسته بودن گلبرگهاي غنچه است که به نابساماني کار تعبير شده است و مقصود از غنچه، آن کسي است که تازه سلوک طريق عشق را آغاز کرده است/ دم صبح: باد صبحگاهي، مقصود طلوع طلعت معشوق است/ مدد: کمک/ انفاس نسيم: وزش باد سحرگاهي، مقصود خبر از معشوق بوسيله ي باد صباست."
      },
      {
        "text": "فکر بهبود خود ای دل ز دری دیگر کن / درد عاشق نشود به، به مداوایِ حکیم",
        "explanation": "معنی بیت: اي دل شيدا و مجنون، درد عشقت را از راه ديگري درمان کن و در پي چاره ي ديگري باش؛ زيرا درد عاشق هرگز با طبيب درمان نخواهد شد.\n\nمحصول بيت ــ اى دل فكر بهبودى خود را از جاى ديگر بخواه: زيرا درد عاشق با مداوا و علاج حكيم صحت\u200Cپذير نيست. حاصل كلام درد عشق با علاج طبيب درمان نمى\u200Cپذيرد بلكه درمانش وصال جانان است. اميد است خدا ميسر كند.\n\nمعنی واژگان:بهبود: معالجه ي درد، درمان /دري ديگر: راهي ديگر، نوعي ديگر/ مداوا: درمان/ حکيم: طبيب، پزشک"
      },
      {
        "text": "گوهرِ معرفت آموز که با خود بِبَری / که نصیبِ دگران است نِصابِ زر و سیم",
        "explanation": "معنی بیت: مروارید عرفان و کشف حقیقت را اندوخته ساز تا با خود بجهان دیگر توانی برد ولی زر و سیم از تو باز میماند و چون بحد نصاب رسد، زکات آن را بحکم شرع باید پرداخت.\n\nمعنی واژگان: کلمه آموز در بعضي از نسخه ها به صورت «اندوز» است که اندوز با گوهر مناسبت بيشتر دارد و آموز با معرفت/ با خود ببري: يعني با خود به دنياي ديگر مي بري/ نصيب: قسمت، بهره/ نصاب: سرمايه/ زر و سيم: طلا و نقره، درهم و دينار مقصود پول رايج آن زمان است"
      },
      {
        "text": "دام سخت است مگر یار شود لطفِ خدا / ور نه آدم نَبَرد صرفه ز شیطانِ رجیم",
        "explanation": "معنی بیت: بند ابلیس استوار و گسست ناپذیرست، جز آنکه عنایت الهی مددکار شود و اگر لطف نهانی خداوند یاری نکند، آدم پدر بشر هم بر شیطان رانده از درگاه حق چیره نتواند شد و بوسوسة نفس گرفتار خواهد گشت.\n\nمعنی واژگان:مگر: جز اين که/ يار شود: کمک کند/ لطف: توجّه و مهرباني/ آدم: يعني حضرت آدم، امّا در اينجا با توجه به فعل پس از آن که به ضرورت وزن شعر بايد به صورت مضارع خوانده شود، مي توان آن را به جاي «آدمي» فرض کرد، که حافظ با ظرافت آن را چنين به کار برده است/ صرفه بردن: سود بردن/ رجيم: رانده شده ي (درگاه حق)"
      },
      {
        "text": "حافظ ار سیم و زرت نیست چه شد؟ شاکر باش / چه به از دولتِ لطفِ سخن و طَبع سلیم",
        "explanation": "معنی بیت: ای حافظ، اگر مالدار نباشی، باکی نیست. سپاسگزار یزدان باش که سرمایة سخن شیرین و لطیف و قریحة درست و مستقیم داری.\n\nمعنی واژگان:ار: اگر/ سيم و زر: درهم و دينار، مال و ثروت/ چه شد؟: چه اهميّتي دارد؟/ شاکر: شکرگزار/ دولت: سرمايه/ لطف سخن: لطافت و ظرافت گفتار (شعر)/ طبع: قريحه ي شعر و شاعري/ سليم: درست و سربراه و ساده"
      }
    ]
  },
  {
    "title": "غزل شماره ۳۶۸ حافظ",
    "verses": [
      {
        "text": "خیز تا از درِ میخانه گُشادی طلبیم / به رَهِ دوست نشینیم و مُرادی طلبیم",
        "explanation": "معنی بیت: برخیز و بیا تا از آستان میکده دعای فرج و گشایشی بجوئیم، خاکسار راه یار شویم و حاجتی از دوست طلب کنیم.\n\nمعنی واژگان:گشاد: گشايش/ ره دوست: گذرگاه يار/ مراد: آرزو/ مقصود از ميخانه، ميکده ي عشق است"
      },
      {
        "text": "زادِ راهِ حَرمِ وصل نداریم مگر / به گدایی ز درِ میکده زادی طلبیم",
        "explanation": "معنی بیت: همانا توشة راه برای رسیدن بحریم وصال ما را نیست، با خواهندگی و دریوزگی از آستان میخانة محبت زاد معرفتی بکف آریم.\n\nمعنی واژگان:زاد راه: توشه ي راه حرم وصل: معمولاً وقتي راه با حرم توأم مي شود مقصود از حرم، حريم کعبه است و مقصود از حرم جايي است که ورود همگان به آنجا حرام است و ورود به آنجا شرايطي دارد، و وصال و رسيدن به معشوق کعبه ي مقصود عاشق است و معمولاً در مسافرتهاي قديم مخصوصاً سفر باديه ي حجاز و سفر به کعبه مستلزم تهيه ي توشه اي در خور اين سفر بود/ مگر: همانا"
      },
      {
        "text": "اشکِ آلودهٔ ما گرچه روان است ولی / به رسالت سویِ او پاک‌نهادی طلبیم",
        "explanation": "معنی بیت: سرشک ما که آغشتة ریاست بر رخسار ما میدود، اما آن شایستگی را ندارد که از سوی ما بنزد محبوب رود، باید برای این رسالت و پیام رسانی قاصدی پاک سرشت جز اشک بجوئیم.\n\nمعنی واژگان:اشک آلوده: سرشک، اشک خونين/ روان: جاري، رونده/رسالت: پيامبري/ پاک نهاد: پاک سرشت/ چون اشک ما به خون آلوده است شايستگي پيامبري بسوي دوست را ندارد و بايد پيامبر ما پاک و ناآلوده باشد"
      },
      {
        "text": "لذتِ داغِ غمت بر دلِ ما باد حرام / اگر از جورِ غمِ عشقِ تو دادی طلبیم",
        "explanation": "معنی بیت: اگر از ستم عشق تو دادخواهی کنیم، خوشی سوز غم تو بر دل ما حرام و ناروا باد، سعدی گوید:\n\nزخم شمشیر غمت را ننهم مرهم کس\n\nطشت زرینم و پیوند نگیرم بسریش\n\nمعنی واژگان:لذّت: خوشي/ داغ: اثر، اثر بد و ناخوشايند/ غمت: غم و اندوه عشق تو/ جور: ظلم و ستم و جفا/ داد طلبيدن: دادخواهي کردن، شکايت کردن."
      },
      {
        "text": "نقطهٔ خالِ تو بر لوحِ بصر نَتوان زد / مگر از مَردُمَکِ دیده مِدادی طلبیم",
        "explanation": "معنی بیت: بر صفحة چشم نقطة مشکین خال ترا نقش نتوان زد، جز آنکه از مردم دیدة مداد یا سیاهی طلب کنیم؛ مقصود آنکه مرکب شایستة این صورتگری تنها مردمک دیده ماست.\n\nمعنی واژگان: لوح: صفحه، در زمان قديم در مکتبها به جاي کاغذ از لوحي فلزي براي مشق شاگردان استفاده مي کرده اند که اکنون سطح چشم به آن تشبيه شده است/ بصر: چشم/ زدن: رسم کردن/ مداد: مرکّب، وسيله ي نوشتن قلم"
      },
      {
        "text": "عشوه‌ای از لبِ شیرینِ تو دل خواست به جان / به شکرخنده لَبَت گفت مَزادی طلبیم",
        "explanation": "معنی بیت: دل ببهای جان از لب نوشین تو اشاره ای خواست لبت با تبسم شیرین پاسخ داد که باید قدری بر بها بیفزائی چه جان بتنهائی کفایت نکند.\n\nمعنی و اژگان:عشوه: فريب، وعده ي فريبکارانه/ به جان: به بهاي جان، يعني جان را مي دهيم و وعده اي را که مي دانيم به آن عمل نمي کنيم مي خواهيم از لبان تو بشنويم/ شکر خنده: تبسّم/ مزاد: در عربي به معناي زياده کردن قيمت چيزي باشد مثل آنکه قيمت آن چيز به ده دينار رسيده باشد ديگري به دوازده دينار برساند همچنين …"
      },
      {
        "text": "تا بُوَد نسخهٔ عطری دل سودازده را / از خطِ غالیه‌سایِ تو سوادی طلبیم",
        "explanation": "معنی بیت: تا آنگاه که در امراض سودائی و جنون برای درمان بیمار عطر تجویز میشود، ما نیز از سبزة عذار تو که مشک افشانست، نسخه و رونوشتی میجوئیم، از این بیت استنباط میشود که باعتقاد پزشکان قدیم عطر در معالجة بیماران سوداوی مؤثر بوده است.\n\nمعنی واژگان:نسخه: علاوه بر رونوشت معني نسخه عطاران و طبيبان هم مي دهد/ عطري: علاوه بر معني خوشبو و معطّر اشاره است به داروهايي که بوي آن دلپذير است و مريض به خوردن آنها رغبت بيشتري دارد/ سودازده: عاشق، که چون عشق را در طب نوعي مرض دماغي مي دانند احتياج به طبيب و نسخه و دارو دارد/ خط: نوشته و دستخط يا موهاي نرم و لطيفي که اطراف چهره ي معشوق سبز شده است و بر زيبايي او افزوده است/ غاليه سا: معطّر و سياه رنگ/ سواد: رونوشت، چرکنويس، نوشته ي آغازين"
      },
      {
        "text": "چون غمت را نَتَوان یافت مگر در دلِ شاد / ما به امّیدِ غمت خاطرِ شادی طلبیم",
        "explanation": "معنی بیت: چون عشق تو جز در دلی که فارغ از اندیشة دنیا باشد، نمی\u00ADگنجد، ما نیز بآرزوی یافتن این گنج غم دلی شاد و وارسته از قید تعلق میجوئیم.\n\nمعنی واژگان:مگر: بجز، بغير از/ خاطر: دل، روح و روان./ دلي که در آن غم عشق باشد به خاطر اين سرمايه ي عظيم شاد است"
      },
      {
        "text": "بر درِ مدرسه تا چند نشینی حافظ؟ / خیز تا از درِ میخانه گُشادی طلبیم",
        "explanation": "معنی بیت: ای حافظ، بیش از این بر در مدرسه که جای قیل و قال است درنگ مکن که ترا بمطلوب نمیرساند، برخیز و شتاب کن تا از آستان میخانة معرفت فتوحی بجوئیم و شادی دل بیابیم.\n\nمعنی واژگان:تاچند: تا کي (= تا چند روز يا چند ماه يا چند سال)"
      }
    ]
  },
  {
    "title": "غزل شماره ۳۶۹ حافظ",
    "verses": [
      {
        "text": "ما زِ یاران چَشمِ یاری داشتیم / خود غلط بود آنچه ما پنداشتیم",
        "explanation": "معنی بیت: ما را از دوستان انتظار مدد بود، آن تصور و پندار نیکی که ما از یاری یاران داشتیم، همانا درست نبود.\n\nمعنی واژگان:ياران: دوستان/ چشم داشتن: انتظار داشتن/ ياري: کمک/خود:واقعاً، در واقع/ غلط: اشتباه/ پنداشتن: تصور کردن."
      },
      {
        "text": "تا درختِ دوستی بَر کِی دهد / حالیا رفتیم و تخمی کاشتیم",
        "explanation": "معنی بیت: نمیدانم که نهال محبت چه زمان بارور خواهد شد، اکنون بامیدی گام پیش نهادیم و تخم دوستی افشاندیم.\n\nمعنی واژگان: برّ: ميوه، نتيجه/حاليا: اکنون"
      },
      {
        "text": "گفت‌و‌گو آیینِ درویشی نبود / ور نه با تو ماجراها داشتیم",
        "explanation": "معنی بیت: جدال و قیل و قال از شیوة درویشی و وارستگی دورست و اگر چنین نبود با تو عرض حالها و داوریها داشتیم.\n\nمعنی واژگان:گفت و گو: بحث و جدل/ آيين: روش/ درويشي: تصوّف، صوفيگري/ ورنه: وگرنه/ ماجري: بحث و جدل /داوری و گفتگو و عرض حال و دعوی، نیز نگاه کنید بغزل ۱۷ بیت (۷) و غزل ۲۷۵ بیت (۵)."
      },
      {
        "text": "شیوهٔ چَشمت فریبِ جنگ داشت / ما غلط کردیم و صلح انگاشتیم",
        "explanation": "معنی بیت: ناز و کرشمة دیدة تو در نهان با ما بجنگ بود، ما باشتباه افتادیم و این شیوه را آشتی و مصالحه پنداشتیم.\n\nمعنی واژگان:شيوه: ناز و غمزه/ فريب جنگ: از نظر شرعي فريب دادن اشخاص نوعي گناه است، امّا در جنگ با دشمن فريب دادن او گناهي ندارد/ غلط کرديم: اشتباه کرديم/ صلح: آشتي/ انگاشتن: تصور کردن"
      },
      {
        "text": "گُلبُنِ حُسنَت نه خود شد دلفُروز / ما دَمِ همت بر او بگماشتیم",
        "explanation": "معنی بیت: نهال زیبائی تو بخود چنین زیبا و دلنواز نبود، بلکه نفس همت و دعای ما نگهبان و حافظ او شد تا بدینگونه دلفروز گشت.\n\nمعنی واژگان:گلبن: درخت گل، بوته ي گل/حسن: زيبايي/ خود: خودبخود، به تنهايي/ دلفروز: روشن کننده ي دلها، زيبا و مشعشع، شادکننده/ دم: نفس/ همّت: توجّه قلب با تمام نيرو در جهت خير و صلاح کاري يا کسي، دعاي خير/ گماشتن: واداشتن، صرف کردن"
      },
      {
        "text": "نکته‌ها رفت و شکایت کس نکرد / جانبِ حُرمَت فرو نگذاشتیم",
        "explanation": "معنی بیت: سخنان سربسته و خرده ها و اعتراضها پیش آمد ولی ما زبان شکایت نگشودیم و احترام را رعایت کردیم و جانب ادب را نگاه داشتیم.\n\nمعنی واژگان:نکته ها: لاف و گزاف و گوشه و کنايه و طعنه ها/ حرمت: احترام/ فروگذاشتن: ترک کردن"
      },
      {
        "text": "گفت خود دادی به ما دل حافظا / ما مُحَصِّل بر کسی نَگماشتیم",
        "explanation": "معنی بیت: یار پاسخ داد که ای حافظ، تو خود دل بما سپردی وگرنه ما برای دلستانی پیش تو مأمور و گماشته ای نفرستادیم.\n\nمعنی واژگان:دادي به ما دل: عاشق ما شدي/ محصّل: حاصل کننده، مأمور گرفتن چيزي/ گماشتن: واداشتن، متصدّي کردن"
      }
    ]
  },
  {
    "title": "غزل شماره ۳۷۰ حافظ",
    "verses": [
      {
        "text": "صَلاح از ما چه می‌جویی؟ که مستان را صَلا گفتیم / به دورِ نرگسِ مستت سلامت را دعا گفتیم",
        "explanation": "معنی بیت: پارسائی و زهد از ما مجوی که میگساران را بباده نوشی خواندیم و در نوبت فریبائی نرگس چشم مست تو با عافیت بدرود کردیم و از سلامت و ایمنی چشم پوشیدیم.\n\nمعنی واژگان:صلاح: صالح شدن، نيک شدن، اهليّت/ چه مي جويي: چرا مي خواهي؟ مخواه/ مستان: مي خواران/ صلاگفتيم: صدا زديم و دور خود جمع کرديم/ دور: دوران با اشاره به معني «گردش»/ نرگس مست: چشم خمارآلود/ سلامت: سالم بودن و تندرستي، عافيت/ دعا گفتيم: وداع کرديم، خداحافظي کرديم، ترک کرديم."
      },
      {
        "text": "درِ میخانه‌ام بُگشا که هیچ از خانقه نَگشود / گَرَت باور بُوَد ور نه سخن این بود و ما گفتیم",
        "explanation": "معنی بیت: در میکدة رندان پاکباز را بروی من باز کن که از خانقاه صوفی و دکان تصوف فتوحی دست نداد و مشکلی حل نشد، چه باور کنی و چه منکر شوی مطلب همین بود که گفته آمد.\n\nمعنی واژگان:هيچ از خانقه نگشود: خانقاه هيچ مشکلي را از من حل نکرد/ گرت باور بود و رنه: مي خواهي باور کن مي خواهي باور نکن."
      },
      {
        "text": "من از چشمِ تو ای ساقی خراب افتاده‌ام لیکن / بلایی کز حبیب آید هِزارش مَرحَبا گفتیم",
        "explanation": "معنی بیت: ساقیا من از دیدار دیدة تو مست شدم و بنای خودپرستی را ویران کردم، آزمون دشواری که از سوی دوست باشد و بلائی که یار بر ما پسندد بآن خوشآمد میگوئیم؛ در اینجا فعل گفتیم بجای میگوئیم بکار رفته است و باصطلاح مستقبل محقق الوقوع بصیغة ماضی بیان شده است.\n\nمعنی واژگان:خراب: مست لايعقل /حبيب: معشوق، يار، دوست/ مرحبا: خوش آمد، آفرين، خير مقدم/ از چشم … افتادن مفهوم ديگري نيز دارد که مورد نظر بوده است"
      },
      {
        "text": "اگر بر من نَبَخشایی پشیمانی خوری آخر / به خاطر دار این معنی که در خدمت کجا گفتیم",
        "explanation": "معنی بیت: اگر برین دلسوخته رحمی نیاوری، سرانجام بندامت دچار میشوی، این نکته را فراموش مکن که در حضور تو کی و کجا بر زبان آوردیم.\n\nمعنی واژگان:بخشاييدن: رحم کردن و از سر تقصير گذشتن/ پشيماني خوردن: پشيمان شدن/ معني: موضوع، مورد، مفهوم/ خدمت: حضور"
      },
      {
        "text": "قَدَت گفتم که شمشاد است؛ بس خِجلَت به بار آورد / که این نسبت چرا کردیم و این بُهتان چرا گفتیم",
        "explanation": "معنی بیت: قامت ترا شمشاد خواندم و این سخن مایة بسیار شرمندگی شد که از چه چنین نسبتی ناروا روا داشتیم و دروغی بر بافتیم.\n\nمعنی واژگان:بس: بسيار/ خجلت: شرمندگي /به بار آوردن: سبب شدن/ بهتان: تهمت، افترا"
      },
      {
        "text": "جگر چون نافه‌ام خون گشت کم زینم نمی‌باید / جزای آن که با زلفت سخن از چین خطا گفتیم",
        "explanation": "معنی بیت: جگرم مانند نافة آهو خون شد و بکمتر از این کیفر مستحق نیستم ( این کمترین مجازات من بود)، بعلت آنکه سخن از چین و نافة آهوان چین در برابر گیسوی چین بر چین تو گفتن خطا و ناروا بود؛ در اینجا بایهام از چین معنی بعید آن کشور چین اراده شده است و با آوردن خطا با چین صنعت مراعات نظیر بذهن متبادر میشود.\n\nمعنی واژگان:نافه: ناف آهوي چين که پُر از مشک است و اصل مشک از خون آهوي چين است که در ناف او جمع مي شود و دلمه و سياه مي شود/ خون گشت: پرغصه شد، با اشاره به خون آهوي چين که در ناف اوست/ کم زينم نمي بايد: تنبيهي کمتر از اين نمي بايد مي شدم/ جزا: کيفر/ چين: يکي مملکت چين که آهوي صحراي ختا و ختن آن حامل مشک است و ديگر چين و شکن گيسوي يار/ خطا: يکي ناحيه ي خطا يا ختاي چين و ديگر اشتباه و ناروا"
      },
      {
        "text": "تو آتش گشتی ای حافظ ولی با یار درنگرفت / ز بدعهدیِّ گُل گویی حکایت با صبا گفتیم",
        "explanation": "معنی بیت: حافظا سخنت از عشق مانند آتش سوزنده گشت، ولی در دل یار کارگر نیفتاد و اثری نبخشید، پنداری از پیمان شکنی و سست مهری گل بباد صبا شکایت بردیم که سودی نداشت.\n\nمعنی واژگان:در نگرفت: اثر نکرد/ بدعهدي: پيمان شکني/ صبا: بادي که از شمال يا مشرق مي وزد و پيام آور و پيامبر ميان عاشق و معشوق است"
      }
    ]
  },
  {
    "title": "غزل شماره ۳۷۱ حافظ",
    "verses": [
      {
        "text": "ما درس سحر در ره میخانه نهادیم / محصول دعا در ره جانانه نهادیم",
        "explanation": "معنی بیت: ما تدریس و علم آموزی سحرگاهی را در راه وصول بمیکدۀ عرفان رها کردیم و حاصل ورد و ذکر را که نتیجۀ عبادت چندین سالۀ ما بود، در کار عشق جانان از دست دادیم.\n\nمعنی واژگان:درس سحر: معمولاً مجالس درس در مدارس قديم صبح زود تشکيل مي شده است/در ره ميخانه نهاديم: به خاطر رفتن به ميخانه از دست داديم/ محصول دعا: ثواب و پاداش دعا/ جانانه: معشوق"
      },
      {
        "text": "در خرمن صد زاهد عاقل زند آتش / این داغ که ما بر دل دیوانه نهادیم",
        "explanation": "معنی بیت: داغ عشقی که ما بر دل آشفته زدیم، در خرمن زهد صد پارسای خردمند آتش برمی افروزد و آن را میسوزاند.\n\nمعنی واژگان:خرمن: حاصل عمر/ زاهد: عابد و پرهيزگار/ آتش زدن: تباه کردن و از ميان بردن/ داغ: نشان، اشاره است به اين که در زمان قديم اگر زخمي بهبود حاصل نمي کرده است عاقبت آهني داغ مي کردند و بر روي مي آن مي گذاشتند تا بهبود يابد، و مقصود از داغ در اين بيت داغ و نشان عشق است/ در اين بيت مقابله اي هست ميان عقل و عشق، که مي گويد اين عشق حاصل عمر صد زاهد عاقل را آتش مي زند و از بين مي برد."
      },
      {
        "text": "سلطان ازل گنج غم عشق به ما داد / تا روی در این منزل ویرانه نهادیم",
        "explanation": "معنی بیت: آنگاه که بویران سرای خاک ازعالم پاک آمدیم، خداوند فرمانفرمای ازل و ابد گنج غم عشق را بما بخشید.\n\nمعنی واژگان:سطان ازل: معشوق حقيقي، پروردگار جهان/ تا: از وقتي که/ رو نهادن: توجّه کردن، سفر کردن/ منزل ويرانه: اين جهان خاکي، اين دنيا"
      },
      {
        "text": "در دل ندهم ره پس از این مهر بتان را / مهر لب او بر در این خانه نهادیم",
        "explanation": "معنی بیت: ازین پس عشق زیبایان را در خانۀ دل من راه نیست، چه بر در این سرای نقش و نشان لب یار را نگاشتیم و بنام و نشان وی مهر کردیم.\n\nمعنی واژگان:بتان: زيبارويان خوش قد و قامت/ مهر لب: بوسه، لبان معشوق به جهت کوچکي به نگين انگشتري تشبيه مي شده است که معمولاً مهر اشخاص بر روي چنين نگيني حک مي شده است و مهر کردن جايي نشانه ي آن بوده است که کسي نبايد به آن دسترس پيدا کند."
      },
      {
        "text": "در خرقه از این بیش منافق نتوان بود / بنیاد از این شیوه رندانه نهادیم",
        "explanation": "معنی بیت: در دلق پشمینۀ صوفیگری بیش ازین نباید دوروئی نمود، ما اساس کار را بر راه و رسم رندان پاکباز استوار کردیم که دیگر منافق نباشیم.\n\nمعنی واژگان:خرقه: لباس تقوي و درويشي/ منافق: دورو، متظاهر/ بنياد: اساس کار/ شيوه: روش/ رندانه: مانند رندان که ظاهري بد و باطني نيکو دارند و از دقايق عمر براي رسيدن به حق استفاده مي کنند./ نفاق در خرقه يعني آنکه ظاهري نيک و باطني بد داشتن و متظاهر بودن به زهد و تقوي ولي بد عمل و بد طينت بودن که شيوه رندانه برعکس آن است"
      },
      {
        "text": "چون می‌رود این کشتی سرگشته که آخر / جان در سر آن گوهر یک دانه نهادیم",
        "explanation": "معنی بیت: کشتی زندگی(حیات) چگونه بسرگشتگی و حیرت بر دریای وجود پیش میرود که ما بفرجام جان گرامی را در راه یافتن گوهر یگانه مراد باختیم و بمقصود نرسیدیم؟\n\nمعنی واژگان:چون: چگونه/ کشتي سرگشته: کشتي بي هدف حيات و حوادث و سرنوشت/ آخر: عاقبت/ در سر … نهادن: فدا کردن، از دست دادن/ گوهر يکدانه: جواهر بي نظير، مقصود معشوق است."
      },
      {
        "text": "المنة للَّه که چو ما بی‌دل و دین بود / آن را که لقب عاقل و فرزانه نهادیم",
        "explanation": "معنی بیت: کسی را که خردمند و فیلسوف میخواندیم، سپاس خدای را که چون نیک بدیدیم، او هم مانند ما دل ودین باخته بود.\n\nمعنی واژگان:المنّة الله: شکر خدا را/بي دل و دين: عاشق/ عاقل و فرزانه: خردمند"
      },
      {
        "text": "قانع به خیالی ز تو بودیم چو حافظ / یا رب چه گداهمت و بیگانه نهادیم",
        "explanation": "معنی بیت: ما حافظ وار بخیال عشق تو خوشیم، پروردگارا چه کوتاه همّت و ناآشنا با معرفتیم که خواستار وصال که کمال مطلوب عاشقان است نشدیم.\n\nمعنی واژگان:خيال: تصوّر /گداهمّت: داراي اراده ي کوتاه/ بيگانه نهاد: ناآشنا، بي معرفت."
      }
    ]
  },
  {
    "title": "غزل شماره ۳۷۲ حافظ",
    "verses": [
      {
        "text": "بگذار تا ز شارع میخانه بگذریم / کز بهر جرعه‌ای همه محتاج این دریم",
        "explanation": "معنی بیت: بما رخصت (اجازه) بده تا قدم در راه راست و گشادة میکدة عشق بنهیم،چه همه برای نوشیدن یک آشام(جرعه) از بادة معرفت نیازمند این آستانیم، عبرت نائینی گوید:\n\nما خمار آلودگان محتاج یک پیمانه ایم\n\nبهر یک پیمانه می عمریست در میخانه ایم\n\nمعنی واژگان:بگذار: اجازه بده/ شارع: گذرگاه، کوي/ جرعه: مقداري از هر مايع که به يک دم آشاميده شود، در اينجا مقداري شراب مقصود است/ محتاج: نيازمند/ اين در: مقصود در ميخانه است."
      },
      {
        "text": "روز نخست چون دم رندی زدیم و عشق / شرط آن بود که جز ره آن شیوه نسپریم",
        "explanation": "معنی بیت: چون در روز الست که خداوند بر پرستش عاشقانة خود از آفریدگان پیمان میگرفت، ما قلندروار بدعوی محبت کمر بستیم، لازمة پیمان دوستی آنست که بجز طریق عشق بر راهی نپوییم.، نیزنگاه کنید به غزل ۲۴ بیت ۱.\n\nمعنی واژگان:روز نخست: مقصود روز ازل يا روز الست/ دم زدن: سخن گفتن/ رندي: ظاهري بد و باطني نيکو داشتن و از دقايق عمر خويش براي رسيدن به حق استفاده کردن/ شيوه: روش/ سپردن: طي کردن"
      },
      {
        "text": "جایی که تخت و مسند جم می‌رود به باد / گر غم خوریم خوش نبود به که می خوریم",
        "explanation": "معنی بیت: در گذرگاه دنیای فانی که تخت و کرسی جم یا سلیمان پیامبر هم دستخوش نابودی میشود، اگر غصّه خوریم پسندیده نیست، بهتر آن است که باده نوشیم و غم نخوریم.\n\nمعنی واژگان:مسند: تکيه گاه، جايگاه نشستن و تکيه کردن/ جم: جمشيد که مقصود همان حضرت سليمان عليه السلام است که باد تحت اختيار او بود و از اين جهت مي رود به باد داراي ايهام است يکي آنکه با باد حرکت مي کند و ديگر آنکه از بين مي رود که مقصود اصلي اين معني دوم است."
      },
      {
        "text": "تا بو که دست در کمر او توان زدن / در خون دل نشسته چو یاقوت احمریم",
        "explanation": "معنی بیت: تا باشد که روزی دست ما به کمربند یار برسد، مانند یاقوت سرخ غرقه در خون دل شده ایم و رنج میکشیم.\n\nمعنی واژگان:بوکه: شايد که/ کمر: کمربند، در زمان قديم «ميان» به معني کمر و «کمر» به معني کمربند به کار مي رفت، معمولاً کمربندها را با جواهر،مرصّع مي کردند که ياقوت يکي از آنهاست/ دست زدن: گرفتن /خون دل: کنايه از رنج و زحمت و غم و غصّه است/ معمولاً براي سرخ تر شدن يا درخشان شدن سرخي لعل و ياقوت آن را در خون و معمولاً خون جگر قرار مي دادند/ ياقوت احمر: ياقوت سرخ"
      },
      {
        "text": "واعظ مکن نصیحت شوریدگان که ما / با خاک کوی دوست به فردوس ننگریم",
        "explanation": "معنی بیت: ای نصیحتگو به ما آشفته سران دل از دست داده اندرز مده که ما با داشتن غبار کوی دوست به بهشت نعیم هم التفاتی نمی کنیم."
      },
      {
        "text": "چون صوفیان به حالت و رقصند مقتدا / ما نیز هم به شعبده دستی برآوریم",
        "explanation": "معنی بیت: اکنون که مردم در وجد و سماع صوفیان را به پیشوائی خود برگزیده اند، ما هم مانند این ریاکاران صوفی نما به نیرنگ دستی به سماع از آستین بیرون می آوریم و بازارخودراگرم می کنیم.\n\nمعنی واژگان:صوفيان: درويشان (البته با ديدي منفي) /حالت: سرمستي، بيرون شدن از وضع عادي/ رقص: سماع صوفيانه/ مقتدا: پيشوا، رهبر/ شعبده: تقليد، تردستي /دست برآوردن: رقصيدن، دست بالا بردن./ استعمال کلمه ي «شعبده» و ترکيب «دستي برآوريم» با ظرافت است که حالت و رقص صوفيان را نوعي شعبده مي داند"
      },
      {
        "text": "از جرعه تو خاک زمین در و لعل یافت / بیچاره ما که پیش تو از خاک کمتریم",
        "explanation": "معنی بیت: از جرعة جام تو خاک لعل فام و مرواریدگون گشت (دانه های لعل و مروارید گوئی بدست آورد)، درمانده و محروم مائیم که پیش تو به قدر خاک راه هم ارزش نداریم.\n\nمعنی واژگان:جرعه ي تو: مقصود جرعه اي از جام شراب خورده شده بوسيله ي محبوب است که معمولاً به ياد کسي يا کساني بر خاک ريخته مي شد/ درّ و لعل: مرواريد و لعل (که جواهري سرخ رنگ است) شراب سفيد به مرواريد و شراب سرخ به لعل تشبيه شده است/ کمر: بي ارزش تر"
      },
      {
        "text": "حافظ چو ره به کنگره کاخ وصل نیست / با خاک آستانه این در به سر بریم",
        "explanation": "معنی بیت: ای حافظ، چون راه به بالای قصر وصال بسته است، ناگزیر ما با غبار این درگاه میسازیم و بدان دل خوش کرده ایم.\n\nمعنی واژگان:کنگره: دندانه هاي سر ديوار کاخ و عمارت."
      }
    ]
  },
  {
    "title": "غزل شماره ۳۷۳ حافظ",
    "verses": [
      {
        "text": "خیز تا خرقه صوفی به خرابات بریم / شطح و طامات به بازار خرافات بریم",
        "explanation": "معنی بیت: برخیز و بیا تا دلق پشمینه پوش را به میکدة معرفت بریم و به آب می پاک بشوئیم و سخنان خلاف شرع و لاف و گزاف صوفیانه را ببازار یاوه گوئی  و خرافه پرستی بفرستیم.\n\nمعنی واژگان:خرابات: ميخانه/ شطح: بيان امور و رموز و عباراتي که وصف حال و شدت وجد را کند و ظاهراً از آن بوي خودپسندي و ادّعا و خلاف شرع استمشام شود، مانند انا الحق گفتن منصور حلاج. نیز نگاه کنید بغزل ۲۷۵ بیت ۲ / طامات: (جمع طامه) معارفي که صوفيان بر زبان رانند و در ظاهر گزافه به نظر آيد نیز نگاه کنید بغزل ۲۷۵ بیت ۲/ خرافات: سخنان بيهوده، عقايد بي پايه."
      },
      {
        "text": "سوی رندان قلندر به ره آورد سفر / دلق بسطامی و سجاده طامات بریم",
        "explanation": "معنی بیت: خرقة خودپسندی و ادعا و جا نماز کشف و کرامت را که این صوفیان دست مایة فریب خلق خدا کرده اند، پس از سیر و سیاحتی که در خانقاهها کردیم بعنوان ارمغان سفر برای وارستگان مجرد بیاوریم.\n\nمعنی واژگان:رندان: کساني که ظاهري بد و باطني نيکو دارند و از دقايق عمر براي رسيدن به حق استفاده مي کنند/ رندان قلندر: شعبه اي از ملامتيّه که صوفيان حقيقي هستند و برخلاف رسوم معمول عمل مي کنند از اين جهت مورد بيزاري مردمند/ ره آور: هديه، سوغات/ دلق: خرقه، مرقع/ بسطام: نام شهري است که بايزيد بسطامي عارف مشهور از آنجا بوده است/ دلق بسطامی: خرقة منسوب به بایزید بسطامی عارف نامی؛ در صفحة۴۴۳ جامع نسخ دیوان حافظ تألیف مسعود فرزاد در دو نسخه دلق شطاحی بجای دلق بسطامی آمده که شاید بر متن ترجیح داشته باشد؛ شطاحی بفتح اول و تشدید دوم ادعا کردن و سخنان خودپسندانه خلاف ظاهر شرع گفتن در حال شدت وجد، نیز نگاه کنید بغزل ۲۷۵ بیت /۲  سجّاده: جانماز/ طامات: در اينجا به مفهوم کشف و کرامات است (خواه حقيقت داشته باشد و خواه گزافه باشد)/ دلق بسطامي اشاره اي دارد به بايزيد بسطامي عارف مشهور، دلق و سجاده از وسايل و جزو آداب رسمي خانقاهي بوده است که بردن هديه ي نامناسب بسوي رندان قلندر که از آداب و تقيّدات و تعينات بيزار بوده اند نشانه ي نوعي طنز و نوعي تحقير اين اشياء است و در حقيقت نوعي زيره به کرمان بردن و خرما به هجر آوردن است"
      },
      {
        "text": "تا همه خلوتیان جام صبوحی گیرند / چنگ صبحی به در پیر مناجات بریم",
        "explanation": "معنی بیت: تا خلوت نشینان همه ساغری از بادة صبحگاهی بنوشند بامدادان با چنگ بدر خانة پیر می رویم که همواره در کار ذکر و دعا و راز گفتن با خداست.\n\nمعنی واژگان:خلوتيان: گوشه نشينان عارف و عاشق/ جام صبوحي: پياله ي شراب صبحگاهي که خمارشکن بوده است و چاره ي خمار باده ي شبانه بوده/ چنگ صبح: همراه شراب صبحگاهي گويا چنگ مي نواخته اند و صبوحي با آواز چنگ همراه بوده است/پيرمناجات: پير و مرشدي که به جاي نوشيدن شراب صبحگاهي مشغول مناجات و راز و نياز است (که آن هم تظاهر و رياست)"
      },
      {
        "text": "با تو آن عهد که در وادی ایمن بستیم / همچو موسی ارنی گوی به میقات بریم",
        "explanation": "معنی بیت: به پیمان مجتبی که ای محبوب با تو در وادی ایمن عشق استوار کردیم مانند موسی ارنی گویان در وعده گاه  وفا کنیم و خواهان دیدار شویم .\n\nمعنی واژگان:عهد: پيمان/وادي ايمن: درّه ي سرسبزي که در آنجا موسي به پيغمبري مبعوث شد، امّا وادي ايمن انسان به طور کلّي پيشگاه محبوب ازلي در روز الست است نگاه کنید به غزل۱۹ بیت۲/ ارني: سخن موسي عليه السلام به خدا که خدايا خود را به من نشان بده/ ميقات: وعده گاه، قول ملاقات، طبق نظر اشعريان در روز قيامت خدا را مي توان ديد و ملاقات کرد (اين جان عاريت که به حافظ سپرده دوست – روزي رخش ببينم و تسليم وي کنم.)"
      },
      {
        "text": "کوس ناموس تو بر کنگره عرش زنیم / علم عشق تو بر بام سماوات بریم",
        "explanation": "معنی بیت: طبل شکوه و آوازة جلال تو را بر بلندیهای تختگاه آسمان به نوا در آریم و درفش محبت تو را بر بام آسمانها برافرازیم.\n\nمعنی واژگان:کوس: طبل بزرگ/ ناموس: اعتبار و آبرو، اشتهار/ کنگره: دندانه هاي سر ديوار عمارت و قصر/ عرش: فلک الافلاک، چرخ برين/ علم: درفش و بيرق/ سماوات: آسمانها/ کوس زدن بر بالاي عمارت و علم بر سر بام قصر بردن نشانه ي ورود شاه به آنجاست و معشوق و ورود او در کاخ وصل چنين لوازمي دارد"
      },
      {
        "text": "خاک کوی تو به صحرای قیامت فردا / همه بر فرق سر از بهر مباهات بریم",
        "explanation": "معنی بیت: فردا ما همه غبار کوی عشق تو را بر تارک سر برای کسب فخر در دشت رستاخیز با خود می بریم.\n\nمعنی واژگان:مباهات: افتخار/ اين همان عشق به جوار رحمت معشوق حقيقي است که عاشق را از شوق بهشت و ترس از دوزخ دور مي سازد"
      },
      {
        "text": "ور نهد در ره ما خار ملامت زاهد / از گلستانش به زندان مکافات بریم",
        "explanation": "معنی بیت: اگر پارسا خار سرزنش در راه ما افکند وی را از گلزار گیتی به حبس گاه کیفر می رانیم.\n\nمعنی واژگان:ور: واگر/ زاهد: مقصود زاهد ريايي است/ گلستان: مقصود مقرّ دل انگيز و توأم با رفاهي است که زاهد در آن زندگي مي کند و منابستي دارد با «خار» در مصراع اوّل و تضادي دارد با زندان که پس از آن آمده است/ زندان مکافات: همان جائي که ما را به سبب رفتن آنجا ملامت مي کند، يعني ميخانه."
      },
      {
        "text": "شرممان باد ز پشمینه آلوده خویش / گر بدین فضل و هنر نام کرامات بریم",
        "explanation": "معنی بیت: اگر این مقدار دانش و کمال را کرامت اولیاء و کار خارق عادت نام دهیم، جای آن است که از خرقه آلوده دامن خود شرم کنیم و از این ادعاچشم بپو شیم.\n\nمعنی واژگان:شرممان باد: بايد خجالت بکشيم/ پشمينه: خرقه ي پشمين/ آلوده: مقصود آلوده به ريا يا آلوده به شراب است/ فضل و هنر: علم اکتسابي ناچيز و آنچه با طنز و طعن هنر مي نامد/ کرامات: اعمال و نشانه هاي خارق العاده که شخص مدّعي ادّعاي آن را دارد"
      },
      {
        "text": "قدر وقت ار نشناسد دل و کاری نکند / بس خجالت که از این حاصل اوقات بریم",
        "explanation": "معنی بیت: اگردل ما قدر اين لحظه هاي به دست آمده را نداند و کاري شايسته انجام ندهد، از اين عمر بر باد رفته، بسيار شرمنده خواهيم شد.\n\nمحصول بيت ــ اگر دل قدر وقت را نشناسد و به موقع كارى انجام ندهد: به اقتضاى وقت حاضر كارى نكند، علاوه بر اين كه از حاصل اوقات خود نتيجه\u200Cاى نگرفته\u200Cايم، بلكه بسيار خجالت زده هم مى\u200Cشويم. يعنى از اين كه وقتمان را به مالايعنى صرف نموده\u200Cايم پشيمان مى\u200Cگرديم.\n\nمعنی واژگان:قدر: ارزش/ وقت: در معني زمان حاضر است و مفهوم رها کردن ماضي و مستقبل را دارد، آن که صوفي به آن توجّه دارد و از اين جهت است که صوفي را «ابن الوقت» مي گويند/ کار: مقصود کار با ارزش از ديد عاشق حقيقي است."
      },
      {
        "text": "فتنه می‌بارد از این سقف مقرنس برخیز / تا به میخانه پناه از همه آفات بریم",
        "explanation": "معنی بیت: بلا از بام سپهر بسیار نقش آراسته فرود می آید، بشتاب و بیا تا از شر این آسیبها پناهگاهی در میکدة معرفت بجوئیم.\n\nمعنی واژگان:فتنه: آشوب، بلا، محنت /اين سقف مقرنس: مقصود آسمان است و مقرنس يعني سقفي که داراي برآمدگيها و فرورفتگيهاي زيبا (گچ بُري) باشد/ آفات: جمع آفت (يعني بلا و آشوب است)/ آسمان در ادب فارسي بعد از اسلام جانشين اهريمن شده است و همه ي بديها و آفات و بلاها را از سوي فلک مي دانند و ميخانه که مرکز بي خبري است پناهگاهي روحي و رواني است قواعد: مقرنس: صفت سقف"
      },
      {
        "text": "در بیابان فنا گم شدن آخر تا کی / ره بپرسیم مگر پی به مهمات بریم",
        "explanation": "معنی بیت: در وادی هواهای نفسانی تا چه زمان سرگشته و گمراه توان بود، بکوشیم و نشان راه را بپرسیم تا از کارهای مهم که همان عشق و معرفت حق است آگهی یابیم.\n\nمعنی واژگان: گم شدن: سرگرداني/ مهمّات: مقصود مقاصد ارزشمند است که پس از طي بيابان به آنها برسند."
      },
      {
        "text": "حافظ آب رخ خود بر در هر سفله مریز / حاجت آن به که بر قاضی حاجات بریم",
        "explanation": "معنی بیت: ای حافظ آبروی خود را در نزد هر فرومایه مبر، شایسته آن است که نیاز خود را بر خداوند که برآورندة نیازهاست عرضه کنیم.\n\nمعنی واژگان:آب رخ: آبرو/ سفله: پست، بي مقدار، بي ارزش/ حاجت: نياز/ قاضي حاجات: خدايي که حاجات همه را روا مي کند."
      }
    ]
  },
  {
    "title": "غزل شماره ۳۷۴ حافظ",
    "verses": [
      {
        "text": "بیا تا گل برافشانیم و می در ساغر اندازیم / فلک را سقف بشکافیم و طرحی نو دراندازیم",
        "explanation": "معنی بیت: بیا تاگل ریزان کنیم و جشنی بیارائیم و باده در جام بریزیم، سقف سپهر را که بنیادش کج است، بدریم و شالودة نوی پی افکنیم.\n\nمعنی واژگان:گل برافشاندن: گلريز کردن، همه جا را پر از گل و ريحان کردن/ ساغر: جام شراب/ فلک را سقف: سقف فلک را/طرح نو: شالوده و اساس نو/ طرح در انداختن: شالوده ريزي کردن، اساس و بنياد برپا کردن."
      },
      {
        "text": "اگر غم لشکر انگیزد که خون عاشقان ریزد / من و ساقی به هم تازیم و بنیادش براندازیم",
        "explanation": "معنی بیت: اگر غم روزگار لشکر بکشد تا بیدلان را بکشد، من و ساقی با هم بر سپاه غم حمله آوریم و اساسش را واژگون کنیم.\n\nمعنی واژگان:لشکر انگيختن: حمله کردن، هجوم آوردن/ خون ريختن: نابود کردن و از پا درآوردن/ به هم تازيم: با هم هجوم مي آوريم/ بنياد برانداختن: نابود کردن"
      },
      {
        "text": "شراب ارغوانی را گلاب اندر قَدَح ریزیم / نسیم عِطرگردان را شِکَر در مِجمَر اندازیم",
        "explanation": "معنی بیت: در جام بادة سرخ برای خوشبوشدن گلاب می افزائیم و در مجمر نسیم که عطرگوئی می پراکند، شکر می افشانیم تا بویاتر شود و رایحه اش بیشتر فضای بزم را فرا گیرد؛ نگارنده بیاد دارد که در کرمان سالها پیش برای خوشبو کردن هوا گاه پاره قندی در آتش منقل می انداختند.\n\nمعنی واژگان:شراب ارغواني: شراب لعل، شراب سرخ رنگ، آتشگون/ قدح: جام شراب/ نسيم: بو، بوي خوش/ عطر گردان: کسي که وظيفه داشته است که آتشدان را پُر از مواد معطّر سوختني از قبيل عود و اسپند کند و در مجلس بگرداند تا فضاي مجلس را معطّر و خوشبو کند/ را: راي تخصيص است يعني براي نسيم عطرگردان/ مجمر: آتشدان، منقل/ در زمان قديم در شراب مقداري گلاب مي ريخته اند (کرده مي راوق از اوّل شب و بازش به صبوح – با گلاب طبري از بطر آميخته اند – خانقاني)/ و نيز در زمان قديم عود و شکر را در آتشدان با هم مي افکندند (مجمر عيدي و آن عود و شکر هست به هم – زحل و زهره که با قرص خور آميخته اند – خاقاني) در مورد «عطرگردان» سه نظر هست يکي صفت است براي نسيم که البته در اين حالت نسيم باد ملايم معني مي شود. ديگر آنکه عطر گردان وسيله اي است که بوي خوش را در فضا مي پراکند. سوم آنکه عطر گردان شخصي است که با وسائل مخصوص فضا را خوشبو مي کند."
      },
      {
        "text": "چو در دست است رودی خوش، بزن مطرب سرودی خوش / که دست‌افشان غزل خوانیم و پاکوبان سر اندازیم",
        "explanation": "معنی بیت: ای رامشگر،چون رودی خوش نوا آماده است، سرودی دلپذیر بخوان و بنواز تا ما ترانۀ عاشقانه ای با رقص بسرائیم و در حال پای کوبی سر نثار قدم یار کنیم.\n\nمعنی واژگان:چو: اکنون که/ رود: بربط، عود/ خوش: نيکو /سرودي خوش: آهنگي دلپذير/ دست افشان: در حال رقص/ پاکوبان: در حال رقص و سماع و پايکوبي/ ضمناً «سرانداز: لحني در موسيقي قديم ايران بوده است/ سرانداختن: ۱)در حال رقص سر به زير انداختن، ۲)از فرط شوق و شور به جاي دستار سر خود را انداختن، به نهايت سرمستي و شور و نشاط رسيدن"
      },
      {
        "text": "صبا خاک وجود ما بدان عالی‌جناب انداز / بُوَد کان شاه خوبان را نظر بر مَنظَر اندازیم",
        "explanation": "معنی بیت: ای نسیم صبا، غبار پیکر ما را به آن آستان والا برسان تا باشد که چشم ما بر دیدار آن سرور زیبایان افتد.\n\nمعنی واژگان:صبا: بادي که از طرف شمال يا مشرق مي وزد و پيام آور و پيامبر ميان عاشق و معشوق است/ عالي جناب: آستانه ي بلند، مقصود آستانه ي منزلگاه معشوق است/ بود: شايد/ شاه خوبان: زيباي زيبايان/ منظر: چهره، قيافه/ نظرانداختن: نگاه کردن"
      },
      {
        "text": "یکی از عقل می‌لافد یکی طامات می‌بافد / بیا کاین داوری‌ها را به پیشِ داور اندازیم",
        "explanation": " معنی بیت: کسی از خرد خویش ستایش می کند، دیگری از ادعای کشف و کرامات خود پراکنده گوئی می کند، برخیز تا این دعویها را در نزد قاضی عادل جهان هستی طرح کنیم.\n\nمعنی واژگان:مي لافد: لاف مي زند و سخن نادرست و بي پايه مي گويد/طامات: ادّعاي بي مورد کشف و کرامت و گزافه گويي در اين مورد/ مي بافد: سر هم مي کند و ادّعا مي کند/ داوري: نزاع، جدل، ستيز/ داور: قاضي که مقصود پروردگار است/ يکي از عقل مي لافد، اشاره به طرفداران عقل و فلاسفه است/ يکي طامات مي بافد، اشاره به صوفيان رياکار است"
      },
      {
        "text": "بهشت عَدْن اگر خواهی بیا با ما به میخانه / که از پای خُمَت روزی به حوضِ کوثر اندازیم",
        "explanation": "معنی بیت: اگر بهشت جاویدان را خواهانی، همراه ما به میکدة عشق روی آور تا از کنار خمخانة معرفت ترا یکباره به حوض کوثر، جویبار گوارای بهشت برسانیم.\n\nمعنی واژگان:بهشت عدن: بهشت جاودان/ خم: مقصود خمره ي شراب است/ حوض کوثر: نام حوضي است در بهشت/ روزی: در صفحة ۴۴۵ جامع نسخ دیوان حافظ تألیف مسعود فرزاد در چند نسخه «یکسر» بجای «روزی» آمده که بر متن ترجیح دارد"
      },
      {
        "text": "سخندانی و خوشخوانی نمی‌ورزند در شیراز / بیا حافظ که تا خود را به مُلکی دیگر اندازیم",
        "explanation": "معنی بیت: در سخن شناسی و نغز سرائی در شهر شیراز کوششی نمی کنند و قدر هنرمند را نمی شناسند، ای حافظ، بشتاب تا رخت به کشور دیگر کشیم.\n\nمعنی واژگان:سخن داني: شاعري، آشنايي با رمز و راز شعر و ادب/ خوش خواني: آوازه خواني، خوانندگي، خوش آوازي/ نمي ورزند: برايش ارزشي قايل نيستند و به دنبال کسب آن نمي روند/ ملک: سرزمين"
      }
    ]
  },
  {
    "title": "غزل شماره ۳۷۵ حافظ",
    "verses": [
      {
        "text": "صوفی بیا که خرقه سالوس برکشیم / وین نقش زرق را خط بطلان به سر کشیم",
        "explanation": "معنی بیت: ای صوفی شتاب کن تا دلق ریا را از تن برکنیم و بر این نشان نیرنگ و فریب و ظاهر سازی خط نابودی بکشیم و آن را محو کنیم.\n\nمعنی واژگان:صوفي: در غزلهاي حافظ معمولاً صوفي با بار منفي به کار رفته است و حافظ با صوفيان زمان خود چنين برخوردي دارد/ خرقه: دلق مرقّع، لباس صوفيان که معمولاً از پاره هاي پارچه هاي رنگارنگ درست شده است/ سالوس: ريا و حيله، ريايي، حيله گرانه/ برکشيدن: از سر به در آوردن (لباس) /نقش: نشانه، اثر/ زرق: تزوير و نفاق/ خط بطلان به سر کشيدن: از ميان بردن (اشاره است به نوشته ي نادرست که روي آن خط مي کشند و آن را باطل و نادرست حساب مي کنند)"
      },
      {
        "text": "نذر و فتوح صومعه در وجه می نهیم / دلق ریا به آب خرابات برکشیم",
        "explanation": "معنی بیت: نذر و نیازی که در عبادتگاه فراهم شده است، در راه می صرف کنیم و خرقه ریائی را بآب باده تطهیر کنیم و پاک سازیم.\n\nمعنی واژگان:نذر: آنچه از مال که به خاطر پيمان با خدا به اين و آن مي دهند/ فتوح: مال يا چيزي که به صورت رايگان و صدقه براي پير خانقاه مي آورند/ صومعه: خانقاه/ وجه: پول /در وجه نهادن: براي چيزي خرج کردن و صرف کردن/ دلق: خرقه /دلق ريا: خرقه ي ريايي که براي جلب توجّه نذر و فتوح دهندگان پوشيده مي شود/ آب خرابات: شراب، باده /برکشيدن: غسل دادن، آب کشيدن."
      },
      {
        "text": "فردا اگر نه روضه رضوان به ما دهند / غلمان ز روضه حور ز جنت به درکشیم",
        "explanation": "معنی بیت: اگر فردای قیامت باغ رضوان یا بهشت را به ما نبخشند، رضوان، دربان بهشت را از باغ مینو و خدمتگاران ساده روی بهشتی را از بهشت بیرون می رانیم.\n\nمعنی واژگان:فردا: روز قيامت/ روضه ي رضوان: بهشت/ غلمان: پسران زيباي بهشتي/ روضه: باغ (بهشت)/ حور: زنان سياه چشم زيباي بهشتي/ جنّت: باغ (بهشت)/ به درکشيم: بيرون مي کشيم."
      },
      {
        "text": "بیرون جهیم سرخوش و از بزم صوفیان / غارت کنیم باده و شاهد به بر کشیم",
        "explanation": "معنی بیت: سر مست بیرون می دویم و از عشرتکدة صوفیان شراب به تاراج می بریم و شاهد زیبای بزم را در آغوش می گیریم.\n\nمعنی واژگان:سرخوش: سرمست و شادان/ بزم: مجلس شادي و عيش و نوش/ باده: شراب/ شاهد: زيباروي جوان و شاداب/ به برکشيدن: در آغوش کشيدن./ اشاره ي طنزآلودي است که صوفيان زمان در نهان مجلس بزمي دارند که در آن شراب و شاهد فراوان است"
      },
      {
        "text": "عشرت کنیم ور نه به حسرت کشندمان / روزی که رخت جان به جهانی دگر کشیم",
        "explanation": " معنی بیت: (براساس نسخۀ کُشَندمان)  خوش بگذرانیم و اگر عشرت نکنیم، رویدادهای ناگوار جهان ما را با اندوه و تأسف در آن روز که باید سامان و اسباب سفر جان را به آن جهان فراهم کنیم، خواهند کشت.\n\nمعنی واژگان:عشرت کردن: به عيش و نوش پرداختن/ حسرت: نااميدي، بدون بهره بردن از اين دنيا/ رخت کشيدن: سفر کردن./ در بعضي قرائت ها«به حسرت کشندمان» به فتح کاف خوانده اند يعني به تأسف و دريغ واداشتن که آن هم مي تواند وجهي داشته باشد."
      },
      {
        "text": "سر خدا که در تتق غیب منزویست / مستانه‌اش نقاب ز رخسار برکشیم",
        "explanation": "معنی بیت: شاهد راز الهی را که در پردة غیب نهانست، در شور مستی روی بند از چهره اش برمی گیریم، خواجه در غزل دیگر فرماید:\n\nراز درون پرده زرندان مست پرس\n\nکاین حال نیست زاهد عالی مقام را\n\nمعنی واژگان:سرّ: راز/ تتق: پرده، سراپرده، پرده ي جلو جلوگا عروس/ غيب: عالم پنهاني/ منزوي: پنهان، مستور/ مستانه: مانند مستان/ نقاب: روبند، پرده ي چهره/ رخسار: چهره"
      },
      {
        "text": "کو جلوه‌ای ز ابروی او تا چو ماه نو / گوی سپهر در خم چوگان زر کشیم",
        "explanation": "معنی بیت: جلوه و کرشمه ای از ابروی دوست کجاست تا با دیدار آن هلال وار گوی فلک را در خم چوگانی زرین بگیریم.\n\nمعنی واژگان:جلوه: نمود، تجلي/ ماه نو: هلال/ خم: خميدگي، سرکج چوگان/چوگان: چوب سرکجي که در ميدان چوگان بازي با آن گوي را مي زنند/ زر: طلا/  ديدن يار و وصال او باعث پيروزي عاشق است به گونه اي که گويي آسمانها را فتح کرده است"
      },
      {
        "text": "حافظ نه حد ماست چنین لاف‌ها زدن / پای از گلیم خویش چرا بیشتر کشیم",
        "explanation": " معنی بیت: ای حافظ، این گونه گزافه گوئی و خودستائی تجاوز از حد خویش است و ما نباید از گلیم خود پا فراتر گذاریم.\n\nمعنی واژگان:حدّ: اندازه، مرز اجتماعي، موقعيت و صلاحيت/ پاي از گليم خويش بيشتر کشيدن: از حدّ خود تجاوز کردن"
      }
    ]
  },
  {
    "title": "غزل شماره ۳۷۶ حافظ",
    "verses": [
      {
        "text": "دوستان وقت گل آن به که به عشرت کوشیم / سخن اهل دل است این و به جان بنیوشیم",
        "explanation": "معنی بیت: ای یاران در فصل گل شایسته است که بخوشی و عیش بپردازیم. این گفتة صاحبدلانست و باید آن را از دل و جان شنید و بکار بست.\n\nمعنی واژگان:وقت گل: فصل بهار/ عشرت: عيش و نوش، تشکيل مجلس بزم و معاشرت توأم با شادي با دوستان/ اهل دل: عاشقان/ به جان: از صميم قلب/ نيوشيدن: گوش دادن، شنيدن"
      },
      {
        "text": "نیست در کس کرم و وقت طرب می‌گذرد / چاره آن است که سجاده به مِی بفروشیم",
        "explanation": "معنی بیت: آثار بخشندگی و رادی در کسی پدیدار نیست و فرصت شادی سپری می شود، علاج کار آنست که جانماز را بفروشیم و از وجه آن باده بخریم.\n\nمعنی واژگان:کرم: بخشندگي/ طرب: شادي و نشاط/ سجّاده: جانماز/ سجاده و خرقه در گرو شراب گذاشتن يا در وجه شراب دادن مضموني است که در شعر حافظ بسيار تکرار شده است/ به مي فروختن يعني در مقابل شراب دادن و فروختن"
      },
      {
        "text": "خوش هوایی‌ست فرح‌بخش خدایا بفرست / نازنینی که به رویش مِی گل‌گون نوشیم",
        "explanation": "معنی بیت: هوائی دلپذیرو شادی آورست، خداوندا،یاری نازپرور و عزیز ببزم ما روانه کن تا بر جمال فرخندة او بادة سرخ در کشیم.\n\nمعنی واژگان:خوش: دلپذير/ فرح بخش: شادي آور/ نازنين: زيباروي خوش اندام و ظريف/ به رويش مي گلگون نوشيم: به چهره اش نگاه کنيم و شراب گلرنگ بنوشيم/ اشاره به چهره ي همان نازنين که چهره ي او نيز مانند گل است/ اين بيت را مي توان نوعي شطح دانست که سخن گفتن بدين سان يا خدا دور از ادب است"
      },
      {
        "text": "ارغنون ساز فلک ره‌زن اهل هنر است / چون از این غصه ننالیم و چرا نخروشیم؟",
        "explanation": "معنی بیت: ارغنون نوازندة سپهر دزدانه هنرمند کش است، باید از این غم نالید و فریادکرد.\n\nمعنی واژگان:ارغنون ساز فلک: مقصود ستاره ي زهره است که مظهر هنر آواز و موسيقي و شادي و نشاط است/ ارغنون: نام سازي است بادي/ ارغنون ساز: نوازنده ي ارغنون/ رهزن: قاطع الطريق، دزد جاده ها و نيز معني «نوازنده» يا «مقام نواز» هم مي دهد/ در بيت اشاره اي به خوش آوازي و موسيقي داني حافظ هست/رهزن: (۱) راهزن راه ها/ ۲) نوازنده)"
      },
      {
        "text": "گل به جوش آمد و از مِی نزدیمش آبی / لاجرم زآتش حرمان و هوس می‌جوشیم",
        "explanation": "معنی بیت: گل روئید و شکفت و از آب می بر آتش گل آبی نیفشاندیم و در کنار گل باده ننوشیدیم، ناگزیر از سوز محرومی و داغ خواهش دل،دیگ سینه ما می جوشد و خاطرمان مشوش است.\n\nمعنی واژگان:به جوش آمد : از زمين سرزد و سبز شد، بيقرار و آشفته شد، گل در ديگهاي گلابگيري جوشيد و گلابش گرفته شد (يعني فصل گل تمام شد)/ آب زدن: آب پاشيدن به چهره ي شخص بيقرار و آشفته، آب زدن به اطراف سرپوش ديگ گلابگيري، نوشيدن شراب/لاجرم: ناچار، بنابراين/ حرمان: نااميدي و بي نصيبي/جوشيدن: عصباني شدن، در جوش و خروش بودن"
      },
      {
        "text": "می‌کشیم از قدح لاله شرابی موهوم / چشم بد دور که بی‌مطرب و مِی مدهوشیم",
        "explanation": "معنی بیت: باده ای خیالی از جام سرخ لاله می نوشیم، چشم حسود دور و کور باد که جدا از رامشگر و باده سر مستیم.\n\nمعنی واژگان:مي کشيم: مي نوشيم/ موهوم: خيالي/ چشم بد دور: اي کاش چشم حسودان و کج انديشان نبيند/ مدهوش: دهشت زده، حيران و سرمست"
      },
      {
        "text": "حافظ این حال عجب با که توان گفت که ما / بلبلانیم که در مُوسم گل خاموشیم",
        "explanation": "معنی بیت: ای حافظ، این حال شگفت را با کس باز نمی توان گفت، چه ما عندلیبانیم که در بهاران بناخواه دل خود مهر سکوت بر لب نهاده ایم.\n\nمعنی واژگان:حال عجب: حالت شگفت انگيز/ بيت نشانه ي عدم استفاده از فصل بهار و ناتواني در برپا کردن مجلس بزم و شادي"
      }
    ]
  },
  {
    "title": "غزل شماره ۳۷۷ حافظ",
    "verses": [
      {
        "text": "ما شبی دست برآریم و دعایی بکنیم / غم هجران تو را چاره ز جایی بکنیم",
        "explanation": "معنی بیت: یک شب ما دست دعا به درگاه خدا بلند می کنیم و اندوه جدائی را بطریقی درمان می جوئیم.\n\nمعنی واژگان:دست برآوردن: دستها (را به درگاه خدا) بلند کردن/دعا کردن: دعا به دو مفهوم مثبت و منفي تعبير مي شود، بنابراين مي تواند دعاي نيکو باشد و مي تواند نفرين باشد/ هجران: دوري از معشوق/ جايي: در بيت مشخص است که اين «جا» درگاه خداست."
      },
      {
        "text": "دلِ بیمار شد از دست، رفیقان مددی / تا طبیبش به سر آریم و دوایی بکنیم",
        "explanation": "معنی بیت: اي ياران، دل بيمار و عاشقم از دست رفت. به داد دلم برسيد و مرا ياري کنيد تا طبيب عشق يعني معشوق را بر سر اين بيمار بياوريم و آن را درمان کنيم.\n\nمحصول بيت ــ دل بيمار از دست رفت. اى رفيقان كمكى كنيد تا كه طبيبى به سرش بياوريم و درمانش كنيم: كوشش كنيم و دواى دردش را پيدا كنيم.\n\nمعنی واژگان: مدد: کمک/ شد از دست: يعني به زودي از دست خواهد رفت / اين طبيب همان معشوق است و مداواي اين بيمار وصال معشوق است."
      },
      {
        "text": "آن که بی‌جرم برنجید و به تیغم زد و رفت / بازش آرید خدا را که صفایی بکنیم",
        "explanation": "معنی بیت: آنکه گناه ناکرده از من آزرده خاطر شد و بتیغ جفا مرا دل بخست و از من جدائی جست، شما را بخدا سوگند می دهم که او را بازگردانید تا بر دست یکدیگر برسم درویشان بنشان تجدید صفا و رفع کدورت بوسه دهیم.\n\nمعنی واژگان:جرم: گناه/ تيغ: شمشير، که در آنجا شمشير خشم و غضب مقصود است/ بازش آيد: او را دوباره برگردانيد/ خدا را: براي خدا، به خاطر خدا/ صفا کردن: آشتي کردن"
      },
      {
        "text": "خشک شد بیخ طرب راه خرابات کجاست / تا در آن آب و هوا نشو و نمایی بکنیم",
        "explanation": "معنی بیت: نهال شادی پژمرد، راه میخانة را بما نشان دهید تا در آب و هوای خوش آن پرورش یابیم و ببالیم.\n\nمعنی واژگان: خرابات: ميخانه"
      },
      {
        "text": "مدد از خاطر رندان طلب ای دل ور نه / کار صعب است مبادا که خطایی بکنیم",
        "explanation": "معنی بیت: دلا، از توجه باطنی وارستگان یاری بجوی و گرنه کار سخت دشوارست، نباید که براه خطا و طریق ناصواب رویم.\n\nمعنی واژگان:مدد: کمک /خاطر رندان: درون رندان، دل رندان/ رندان: کساني که ظاهري بد و باطني نيکو دارند و از دقايق عمر براي رسيدن به حق استفاده مي کنند/ اي دل: عزيز من/ کار: مقصود کار عشق است و رسيدن به معشوق/ صعب: سخت، مشکل/ مبادا: نکند که/ خطا کردن: اشتباه کردن"
      },
      {
        "text": "سایهٔ طایر کم حوصله کاری نکند / طلب از سایهٔ میمون همایی بکنیم",
        "explanation": "معنی بیت: از سایة رهبری پرنده اندک حوصله و کم بضاعت (باستعاره مقصود سالک تازه کار و کم تجربه) در راه سلوک کاری ساخته نیست، از عنایت فرخندة همای بلند پرواز آسمان معرفت(پیر دلیل) مدد می جوئیم، خواجه در غزل دیگر فرماید:\n\nمن بسر منزل عنقا نه به خود بردم راه\n\nقطع این مرحله با مرغ سلیمان کردم\n\nمعنی واژگان:طاير: پرنده/کم حوصله: حوصله در اصل به معني چينه دان مرغ است و در فارسي به معناي طاقت و توانايي صبر و شکيبايي آمده است، بنابراين کم حوصله هم به معني مرغي است که چينه دان کوچک داشته باشد و هم به معني مرغي است که طاقت و توانايي و صبر و شکيبايي نداشته باشد/ مقصود از طاير کم حوصله: پير و مرشد ناآگاه و کم ظرفيت و ناشکيباست/ ميمون: مبارک/ هما: مرغي است که «استخوان خورد و جانور نيازارد» و مي گويند سايه ي او بر سر هرکس بيفتد خوشبخت (همايون) مي شود، مقصود از هما در بيت پير و مرشد آگاه و شکيباست"
      },
      {
        "text": "دلم از پرده بشد حافظ خوش‌گوی کجاست / تا به قول و غزلش ساز نوایی بکنیم",
        "explanation": "معنی بیت: دل من آشفته و پریشان شد، حافظ نغز گفتار کجاست تا با ترانه و چامة او نوائی خوش ساز کنیم.\n\nمعنی واژگان:دلم از پرده بشد: راز دل من آشکار شد، کلمه ي «پرده» به معني مقام در موسيقي نيز هست/ خوش گوي: خوش سخن و خوش آواز/ قول: ترانه در هنر موسيقي قطعه ي اول از تصانيف و غزل قطعه ي دوم از تصانيف است/ساز نواکردن: هماهنگي کردن، نوايي ساز کردن."
      }
    ]
  },
  {
    "title": "غزل شماره ۳۷۸ حافظ",
    "verses": [
      {
        "text": "ما نگوییم بد و میل به ناحق نکنیم / جامه کس سیه و دلق خود ازرق نکنیم",
        "explanation": "معنی بیت: ما به بدگوئی و نکوهش کسی نمی پردازیم و گرایشی به باطل و ناصواب نداریم، جامة تقوای هیچکس را به رنگ گناه تیره و آلوده نمی سازیم و پشمینة خود را کبود رنگ نمی کنیم تا خود را در لباس صوفی نمایان بخلق خدا نشان دهیم.\n\nمعنی واژگان:ميل کردن: رغبت کردن/ ناحق: نادرست/. جامه ي کسي را سياه کردن: او را به سياهکاري منسوب کردن، تهمت زدن/ دلق: خرقه/ ازرق: کبود، آبي/ دلق ازرق: جامه ي مخصوص صوفيان، خرقه ي کبود"
      },
      {
        "text": "عیب درویش و توانگر به کم و بیش بد است / کار بد مصلحت آن است که مطلق نکنیم",
        "explanation": "معنی بیت: فقیر را به سبب تنگدستی مذمت کردن و غنی را به مالداری نکوهیدن ناپسند است (یا آنکه عیبجوئی از غنی وفقیر چه کم چه بسیار خوش نیست)، صلاح آنست که کار زشت و ناروا مطلقاً از ما سر نزند.\n\nمعنی واژگان:عيب: ايراد گرفتن/ درويش: فقير /توانگر: ثروتمند/ کم و بيش: در استعمال کم و بيش اولاً لف و نشر مرتب وجود دارد يعني کم مربوط به درويش و بيش مربوط به توانگر است و مقصود کم داشتن مال درويش و بيش داشتن مال توانگر است. ثانياً اين کم و بيش مربوط به «عيب» نيز هست يعني ايراد گرفتن و معيوب شمردن کسان چه کم، چه زياد هردو ناپسند است/ مصلحت: صلاح، درستي/ مطلق: به طور کلي"
      },
      {
        "text": "رقم مغلطه بر دفتر دانش نزنیم / سر حق بر ورق شعبده ملحق نکنیم",
        "explanation": "معنی بیت: بر کتاب علم نشان غلط بودن نکشیم و سفسطه نکنیم و راز حقیقت را در ورقهای نیرنگ و افسون پنهان نداریم و درهم نیامیزیم.\n\nمعنی واژگان:رقم مغلطه: خط بطلان، کلامی که مردمان بدان در غلط و اشتباه افتند/ رقم: نشان، خط /مغلطه: دليل نابجا و غلط آوردن/ دفتر دانش: دانش به کتاب تشبيه شده است/ رقم زدن: خط زدن، خط کشيدن/ سرّ حق: راز خدا، رازي که حقيقت دارد/ شعبده: نيرنگ و حقه بازي/ ورق شعبده: کاغذي که شعبده بازان با آن شعبده و حقه بازي خود را انجام مي دادند/ ملحق کردن: آميختن"
      },
      {
        "text": "شاه اگر جرعه رندان نه به حرمت نوشد / التفاتش به می صاف مروّق نکنیم",
        "explanation": "معنی بیت: اگر پادشاه ته جرعه ای از جام قلندران را به احترام نوش نکند، ما هم به بادة روشن پالودة او اعتنا نمی کنیم.\n\nمعنی واژگان:جرعه: مقدار يک دم از هر مايعي به ويژه شراب، چند قطره/ رندان: کساني که ظاهري بد و باطني نيک دارند و از دقايق عمر خويش براي رسيدن به حق استفاده مي کنند/ حرمت: احترام و بزرگداشت/ التفات کردن: توجّه کردن (ضمير «ش» بعد از التفات متعلّق به مروّق است يعني به مي صاف مروّقش التفات نمي کنيم/ مروّق: پالوده و صاف کرده شده."
      },
      {
        "text": "خوش برانیم جهان در نظر راهروان / فکر اسب سیه و زین مغرّق نکنیم",
        "explanation": "معنی بیت: در پناه عنایت و حسن نظر سالکان راه حق زندگی جهان را دور از غم می گذرانیم و در اندیشة تجمل نیستیم و اسب گران بها و کمیاب سیاه رنگ و زین به سیم آراسته و نقره کوب نمی خواهیم.\n\nمعنی واژگان:خوش: به خوبي/ راهروان: سالکين راه حق/ اسب سيه: اسب سياه نشانه ي تشخيص بوده است/ مغرق: آراسته با نقش و نگاري از نقره"
      },
      {
        "text": "آسمان کشتی ارباب هنر می‌شکند / تکیه آن به که بر این بحر معلّق نکنیم",
        "explanation": "معنی بیت: امواج فلک کشتی وجود هنرمندان را خرد می کند، مصلحت آن است که بر دریای سرنگون سپهر اعتماد نداشته باشیم.\n\nمعنی واژگان:ارباب هنر: هنرمندان/ کشتي شکستن: مقصود ستيز کردن و لجاج ورزيدن است/ تکيه کردن: اعتماد کردن/ بحر معلق: درياي وارونه، مقصود آسمان است."
      },
      {
        "text": "گر بدی گفت حسودی و رفیقی رنجید / گو تو خوش باش که ما گوش به احمق نکنیم",
        "explanation": "معنی بیت: اگر حسودی به رفیق ما تهمتی زد و خاطرش آزرد، به دوست ما بگو دل خوش دار که رفیقان تو سخن رشک ناک نادان را نمی پذیرند و بدان گوش فرا نمی دهند.\n\nمعنی واژگان:گو تو خوش باش: بايد او خوش باشد حسود از نظر حافظ احمق است"
      },
      {
        "text": "حافظ ار خصم خطا گفت نگیریم بر او / ور به حق گفت جدل با سخن حق نکنیم",
        "explanation": "معنی بیت: ای حافظ، اگر دشمن غلط گفت و اعتراضی ناروا کرد، وی را مؤاخذه نمی کنیم و اگر راست گفت، چون جاهلان با حقیقت به ستیزه و مجادله بر نمی خیزیم.\n\nمعنی واژگان:خصم: دشمن/ نگيريم براو: ايرادي به او نمي گيريم، او را خطاکار نمي شمريم/ جدل کردن: نزاع و ستيزه کردن."
      }
    ]
  },
  {
    "title": "غزل شماره ۳۷۹ حافظ",
    "verses": [
      {
        "text": "سرم خوش است و به بانگ بلند می‌گویم / که من نسیم حیات از پیاله می‌جویم",
        "explanation": "معنی بیت: سرمستم و بآوای رسا می گویم که من دم خوش بوستان زندگی را از لب ساغر طلب می کنم.\n\nمعنی واژگان:سرم خوش است: شادمانم/ به بانگ بلند مي گويم: آشکارا مي گويم/ نسيم حيات: بوي زندگي/ پياله: جام شراب/ مي جويم: جستجو مي کنم."
      },
      {
        "text": "عبوس زهد به وجه خمار ننشیند / مرید خرقه دردی کشان خوش خویم",
        "explanation": "معنی بیت: بر چهرة مستی یا چهرة مستان ترشروئی زهد نمایان نمی شود و جای گزین نمی گردد، از این رو من هوادار دلق و شعار میگساران کهنه کار و  گشاده رویم.\n\nمعنی واژگان:عبوس زهد: يعني کسي که به خاطر نشان دادن زهد و تقواي خود چهره ي درهم کشيده اي دارد اين ترکيب مانند «خراب مي» و «مست غرور» است/ به: به خاطر، به جهت/وجه: در اينجا به معني «هزينه» و «پول» است، يعني پولي که براي خريد شراب خمارشکن بايد صرف شود، اين ترکيب مانند «هزينه بيماري» و «خرج خرابي» است، شارحين معاني ديگر وجه يعني صورت و جهت و مانند آن را در نظر گرفته اند که باعث سردرگمي شده است/ خمار: دردسري که به جهت افراط در شراب خواري شبانه حاصل شده است و با نوشيدن کمي شراب ديگر (خمارشکن) برطرف مي شود/ وجه خمار: چهرة مستی/ ننشيند: منتظر نمي شود، در انتظار نمي نشيند/ مريد: ارادتمند /خرقه: لباس صوفيان که گاهي براي خريد شراب به گرو مي رود يا فروخته مي شود/ دردي کشان: کساني که تا ته جام شراب را مي نوشند و علاقه ي زيادي به ميخوارگي دارند/ خوشخو: خوش اخلاق"
      },
      {
        "text": "شدم فسانه به سرگشتگی و ابروی دوست / کشید در خم چوگان خویش چون گویم",
        "explanation": " معنی بیت: من به آشفته سری و حیرانی مشهور شدم و ابروی چوگانی و خمیدة یار این سرگشته را مانندگوی در خم خود کشید.\n\nمعنی واژگان:فسانه شدن: مشهور شدن/ سرگشتگي: حيرت و سرگرداني (با اشاره به دوران و سرگرداني گوي) /خم چوگان: خميدگي سر چوگان/ چوگان: چوب سرکجي که در ميدان چوگان بازي براي زدن گوي از آن استفاده مي شود"
      },
      {
        "text": "گرم نه پیر مغان در به روی بگشاید / کدام در بزنم چاره از کجا جویم",
        "explanation": "معنی بیت: اگر پیر میکده یا رهبر سالکان طریق معرفت در بروی من باز نکند، بدر دیگری جز میخانه روی نمی آورم و تدبیری جز این نمی دانم.\n\nمعنی واژگان:پيرمغان: مرشد، مراد، بزرگ ميخانه، بزرگ ديرمغان، پير خرابات/ در به روي گشادن: راه دادن، اجازه ي ورود دادن/ کدام در بزنم: به چه کسي پناه ببرم/ جستن: جستجو کردن"
      },
      {
        "text": "مکن در این چمنم سرزنش به خودرویی / چنان که پرورشم می‌دهند می‌رویم",
        "explanation": "معنی بیت: بر من خرده مگیر و ملامتم مکن که گلی خودرویم و تهذیب نایافته، چنین مپندار، من به همان گونه که باغبان آفرینش مرا تربیت کرده است، نشو و نما می کنم، حافظ در غزل دیگر فرماید:\n\nمن اگر خارم اگر گل چمن آرائی هست\n\nکه از آن دست که می پروردم میرویم\n\nمعنی واژگان:چمن: باغ، مقصود از اين چمن: اين دنيا، يعني باغ جهان است/ سرزنش کردن: ملامت کردن/ خودرويي: کنايه از بدون تعليم و تربيت رشد کردن است، امّا اشاره اي دارد به علفهاي هرز که در هر باغي ناخواسته مي رويند و باعث خرابي باغ مي شوند"
      },
      {
        "text": "تو خانقاه و خرابات در میانه مبین / خدا گواه که هر جا که هست با اویم",
        "explanation": "معنی بیت: به این وسائط و وسائل یعنی خانقاه صوفی و میکدة مغان اعتناء مکن و آنها را در نظر مگیر، خدا شاهد است که هر جا باشم دلم با خداست و از یاد او غافل نیستم.\n\nمعنی واژگان:خانقاه: صومعه ي صوفيان که ظاهراً مکاني مناسب به نظر مي آيد/ خرابات: ميخانه و محلّ فسق و فجور که ظاهراً مکاني نامناسب به نظر مي آيد/ در ميانه: در ميانه ي کار عشق و شيفتگي حقيقي/ خداگواه: خدا شاهد است."
      },
      {
        "text": "غبار راه طلب کیمیای بهروزیست / غلام دولت آن خاک عنبرین بویم",
        "explanation": "معنی بیت: گرد طریق سلوک و طلب معرفت اکسیر نیکبختی است، چاکر بخت نیک آن تربت پاکم که چون عنبر خوشبوست.\n\nمعنی واژگان:غبار: گرد و خاک/ طلب: يکي از مراحل سلوک است و آن خواستن از صميم دل است/ کيميا: اکسير، آنچه بتواند شيء بي ارزشي را تبديل به شيء باارزشي بکند، تبديل کننده ي پست به اعلي/ بهروزي: خوشبختي، سعادت/ غلام: چاکر/ دولت: تسلّط و تأثير/ عنبرين بو: معطّر، خوشبو"
      },
      {
        "text": "ز شوق نرگس مست بلندبالایی / چو لاله با قدح افتاده بر لب جویم",
        "explanation": "معنی بیت: به آرزوی دیدار نرگس چشم خمارآلود یاری سهی قامت مانند لاله با جام باده بر کنار جوی نشسته ام.\n\nمعنی واژگان:شور: اشتياق، عشق/ نرگس مست: چشمان خمارآلود/ بلندبالا: زيباي خوش قد و قامت/ لاله: شکل گل لاله مانند جام شراب است/ قدح: جام شراب"
      },
      {
        "text": "بیار می که به فتوی حافظ از دل پاک / غبار زرق به فیض قدح فروشویم",
        "explanation": "معنی بیت: می بده که برأی شرعی حافظ، به آب روان باده گرد نیرنگ و ریا را از آینة دل پاک خود بزداییم.\n\nمعنی واژگان:فتوي: حکم (شرعي)/ پاک: کاملاً/ فيض: ريزش، ريختن/ قدح: جام شراب"
      }
    ]
  },
  {
    "title": "غزل شماره ۳۸۰ حافظ",
    "verses": [
      {
        "text": "بارها گفته‌ام و بار دگر می‌گویم / که من دلشده این ره نه به خود می‌پویم",
        "explanation": "معنی بیت: چندین بار بر زبان من رفته است و بار دیگر هم می گویم که من بیدل راه عشق را به نیروی خود نمی پیمایم، بلکه کشش و جذبه ای از سوی یار در کارست.\n\nمعنی واژگان:بارها: چندين بار، چند مرتبه/ دلشده: عاشق، دلداده/ نه به خود مي بويم: به اراده ي خود طي نمي کنم."
      },
      {
        "text": "در پس آینه طوطی صفتم داشته‌اند / آن چه استاد ازل گفت بگو می‌گویم",
        "explanation": "معنی بیت: مرا مانند طوطی در برابر آینه نگاهداشته اند تا سخن بیاموزم و هر چه آموزگار ازل از پس پرده غیب به من تلقین می کند، باز می گویم؛ می گویند در قدیم چون می خواستند به طوطی سخن آموزند، آینه ای روی پرده می آویختند و طوطی را در برابر آن قرار می دادند، آنگاه کسی از پس پرده سخن می گفت. طوطی عکس خود را در آینه می دید و گمان می کرد که طوطی دیگری سخن می گوید او هم به تقلید از عکس خود سخن می آموخت؛ برخی نوشته اند که شاید تلمیحی دارد به آیة ۲۰۳ سورة اعراف(۷) قُل اِنَّما اَتَّبِعُ ما یُوحی اِلیَّ مِن رَبّی که پیامبر گرامی اسلام هر چه به وی وحی می شد بی کم و کاست بیان می فرمود.\n\nمعنی واژگان:پس آينه: اطلاق «جلو»و «عقب» در مکان بستگي به مکان گوينده دارد، براي سخنگو کردن طوطي معمولاً کسي در پشت آيينه مي ايستد و طوطي را جلو آيينه قرار مي دهند و شخصي که در پشت آيينه ايستاده است کلمه اي را بارها تکرار مي کند و طوطي که عکس خود را در آيينه مي بيند خيال مي کند طوطي ديگري در جام اوست و آن کلمه را مي گويد، بنابراين طوطي هم آن کلمه را تقليد و تکرار مي کند، در اينجا طوطي نسبت به کسي که پنهان شده است و سخن مي گويد در پشت يا پس آيينه است/ طوطي صفت: مانند طوطي/ داشته اند: قرار داده اند/ استاد ازل: يا سلطان ازل يعني ذات حق تعالي، پروردگار"
      },
      {
        "text": "من اگر خارم و گر گل چمن آرایی هست / که از آن دست که او می‌کشدم می‌رویم",
        "explanation": "معنی بیت: من چه خار بی مقدار باشم، چه گل زیبا، در گلزار جهان باغبانی است که بدان شیوه که مرا می پرورد، نشو و نما می کنم .\n\nمعنی واژگان:خار: کنايه از انسان بدکار و نابکار است/ گل: کنايه از انسان نيکوخصلت نيکورفتار است/ چمن آرا: باغبان، در اينجا مقصود ذات حق است/ از آن دست: آنگونه، آنطور/ مي کشد: مي کشاند، سوق مي دهد، قواعد: چمن آرا: صفت مرکب فاعلی بعضي مي کشد را چنين معني مي کنند: مي کارد (فعل مضارع از مصدر کاشتن يا کشتن که به صورت غير معمول به کار رفته است.)"
      },
      {
        "text": "دوستان عیب من بی‌دل حیران مکنید / گوهری دارم و صاحب نظری می‌جویم",
        "explanation": "معنی بیت: یاران به خرده گیری بر این عاشق سرگشته زبان مگشائید، چه من گوهر عشقی دارم و به جستجوی صاحبدلی برخاسته ام که قدر آن بشناسد.\n\nمعنی واژگان:عيب کردن: ايراد گرفتن/ بيدل: عاشق، دلداده/ حيران: سرگشته، سرگردان/ گوهر: جواهر، که در اينجا اشاره به عشق است/ صاحب نظر: شناسا، خبره، (جواهر شناس)، مقصود معشوق است."
      },
      {
        "text": "گرچه با دلق ملمع می گلگون عیب است / مکنم عیب کز او رنگ ریا می‌شویم",
        "explanation": "معنی بیت: اگر چه با خرقة وصله بر وصلة رنگارنگ نوشیدن بادة سرخ فام زشت و ناپسندست، بر من خرده مگیر چه بآب می آلودگی ریا و ظاهرسازی را از آن می زدایم.\n\nمعنی واژگان:دلق ملمّع: خرقه ي رنگارنگ که معمولاً صوفيان مي پوشيدند/ مي گلگون: شراب سرخ، شراب همرنگ گل/ عيب: ايراد، نقص، ناروا، نادرست/ عيب کردن: ايراد گرفتن/ ريا: خودنمايي، ظاهر سازي/ اشاره اي است به صوفيان رياکار که در خرقه ي صوفيان نادرستي و ناراستي پيشه دارند، امّا با ريا و ظاهرسازي خود را درست و راست و مرد خدا جلوه مي دهند، امّا از طرف ديگر ميخواران مظهر بي ريايي هستند"
      },
      {
        "text": "خنده و گریه عشاق ز جایی دگر است / می‌سرایم به شب و وقت سحر می‌مویم",
        "explanation": "معنی بیت: شادی و غم عاشقان از نیک و بد رویدادهای این جهان نیست، بلکه این حالت بسط و شادی و قبض و اندوه از جهان دیگری است که بر دل عاشق به نوبت وارد می شود، این است که شامگاه شادم و سرودخوان و هنگام سحر نالان و گریان.\n\nمعنی واژگان:عشّاق: عاشقان، دلدادگان/ مي سرايم: شعر مي گويم، آواز مي خوانم/ مي مويم: ناله و زاري مي کنم"
      },
      {
        "text": "حافظم گفت که خاک در میخانه مبوی / گو مکن عیب که من مشک ختن می‌بویم",
        "explanation": " معنی بیت: حافظ به من گفت که خاک آستانة میکده را بو مکن، به وی بگو بر من عیب مگیر که غبار در میخانة معرفت در نظر من مشک بویای ختن است و این است که به بوئیدنش می پردازم.\n\nمعنی واژگان:گو مکن عيب: بايد به من ايراد نگيرد/ مشک ختن: مادّه ي معطري که از ناف آهوان صحراي ختن (صحرايي در چين) بدست مي آيد/ مي بويم: بو مي کنم، استشمام مي کنم"
      }
    ]
  },
  {
    "title": "غزل شماره ۳۸۱ حافظ",
    "verses": [
      {
        "text": "گرچه ما بندگان پادشهیم / پادشاهان ملک صبحگهیم",
        "explanation": "معنی بیت: اگرچه رعایای شهر یاریم ولی خود شاهان\u00ADکشور سحرخیزی هستیم که ملک بی\u00AD زوال عارفان\u00ADو رازو نیازکنندگان\u00AD با خداوندست.\n\nمعنی واژگان :بندگان: چاکران، غلامان/ پادشاهان ملک صبحگه: آنان که سحرگاهان به درگاه پادشاه مطلق مي روند و خواسته هاي آنان مورد قبول درگاه آن پادشاه واقع مي شود"
      },
      {
        "text": "گنج در آستین و کیسه تهی / جام گیتی‌نما و خاک رهیم",
        "explanation": "معنی بیت: گنج معرفت در آستین داریم ولی به ظاهر تهیدستیم، دل ما جام جهان نماست و با این حال تحمل و تواضع خاک راه را داریم.\n\nمعنی واژگان :گنج در آستين: در طرز لباسهاي قديم معمولاً پول و اشياء قيمتي را در آستين لباس مي گذاشتند، بنابراين کسي گنج در آستين دارد که بسيار ثروتمند است، امّا گنج در اين بيت گنج معنوي يعني علم و حکمت است/ کيسه تهي: نشانه ي فقر است امّا اين فقر، فقر مادّي است/ جام گيتي نما: جامي که گويند کيخسرو و جمشيد داشته اند و وقتي در آن نگاه مي کردند، همه ي اجزاي جهان را در آن مي ديدند/ در اين بيت نشانه ي دانستن و تسلّط علمي بر جهان است/ خاک ره: متواضع، فروتن."
      },
      {
        "text": "هوشیار حضور و مست غرور / بحر توحید و غرقهٔ گنهیم",
        "explanation": "معنی بیت: دل آگاه و مراقب در حضور دوستیم و ازاینکه به پیشگاه یار راه یافته\u00ADایم، از جام این غرور و لاف سرمست شده\u00ADایم، ما دریای یکتاپرستی و یکی گویی هستیم و در همان حال خود را غوطه ور در گناه می\u00ADبینیم، چه ترک اولی کرده\u00ADایم که برای مقربان درگاه حق گناه است و دیگر آنکه لاف در حضور \u00AD\u00ADدوست بودن\u00AD\u00AD زده\u00ADایم\u00ADکه خود گناهی دیگرست.\n\nمعنی واژگان:حضور: مقصود حضور در محضر يار است، يعني وقتي در محضر يار هستيم هوشياريم/ (گهي بر طارم اعلي نشينيم) /مست غرور: سرمست از خودپسندي و اين وقتي است که از او دوريم و در حالت قبض و صحو هستيم (گهي بر پشت پاي خود نبينيم)/ بحر: دريا/ توحيد: يکتاپرستي و يگانه دانستن خدا"
      },
      {
        "text": "شاهد بخت چون کرشمه کند / ماش آیینه‌ رخ چو مهیم",
        "explanation": "معنی بیت: چون عروس زیبای اقبال ناز و غمزه آغازد، رخسار چون ماهش را ما آینه داریم، مقصود آنست که رخسار شاهد بخت را در آیینة دل ما توان دید.\n\nمعنی واژگان:شاهد: زيبارو/ بخت: مقصود خوشبختي است/ کرشمه: به گوشه ي چشم اشاره کردن، ناز و غمزه، در اينجا به مفهوم جلوه و تجلّي است/ رخ چو مه: چهره ي چون ماه، چهره ي زيبا /ما منعکس کننده ي خوشبختي ها هستيم"
      },
      {
        "text": "شاه بیدار بخت را هر شب / ما نگهبان افسر و کلهیم",
        "explanation": "معنی بیت: ماه هر شب محافظ و نگهبان تاج و کلاه شاه نيک بخت خود هستيم،\n\nمحصول بيت ــ ماهر شب نگهبان تاج و كلاه شاه بيدار بختيم. يعنى محافظش هستيم، الحاصل با بركات دعاهاى خود سلطنت را نگهبانيم.\n\nمعنی واژگان:بيدار بخت: خوشبخت/ افسر و کله: تاج/ هر شب اشاره اي است به دعاي شبانه/ نگهباني از تاج پادشاه نشانه ي پشتيباني از سلطنت اوست"
      },
      {
        "text": "گو غنیمت شمار صحبت ما / که تو در خواب و ما به دیده گهیم",
        "explanation": "معنی بیت: خواجه در ادامه ي بيت قبل مي فرمايد: به شاه بگو که مصاحبت و هم نشيني با ما را غنيمت بدان؛ زيرا زماني که تو در خواب هستي، ما به ديده باني و مراقبت از تو مشغوليم.\n\nمحصول بيت ــ به شاه بگو همت ما را غنيمت بدان زيرا تو در خوابى اما ما پاسبان توايم، يعنى مواظب تو هستيم و همتمان در راه تو خرج مى\u200Cشود.\n\nمعنی واژگان: صحبت: همنشيني/ ديده گه: محلّ نگهباني (البته اين محلّ نگهباني درگاه خداي متعال است)"
      },
      {
        "text": "شاه منصور واقف است که ما / روی همّت به هر کجا که نهیم",
        "explanation": "معنی واژگان:واقف: آگاه/ روي نهادن: توجه کردن/ همّت: نيروي باطني که در مردان خدا باعث کارهاي شگفت انگيزي مي گردد، دعاي خير"
      },
      {
        "text": "دشمنان را ز خون کفن سازیم / دوستان را قبای فتح دهیم",
        "explanation": "معنی ابیات: شاه منصور آگاهست که ما روی عنایت و عزم به هر سو که آوریم، بدخواهان را چنان می\u00ADکشیم که جامة مرگشان خونشان باشد و به دوستان و یاران خلعت پیروزی می دهیم.\n\nمعنی واژگان: از خون کفن ساختن: کشتن/ قباي فتح دادن: پيروز کردن"
      },
      {
        "text": "رنگ تزویر پیش ما نبود / شیر سرخیم و افعی سیهیم",
        "explanation": "معنی بیت: نشان دروغ پردازی در ما نیست، در برابر خصم دلیر چون شیر سرخ و گزنده چون مارسیاهیم.\n\nمعنی واژگان: افعي: مار بزرگ/ معمولاً حيوانات وقتي مي خواهند خود را از چشم ديگران پنهان کنند همرنگ محيط مي شوند (مانند افراد مزوّر و رياکار) امّا حافظ مي فرمايد که ما شير سرخيم و افعي سياه که همه ما را همان طور که هستيم مي بينند"
      },
      {
        "text": "وام حافظ بگو که بازدهند / کرده‌ای اعتراف و ما گوهیم",
        "explanation": "معنی بیت: ای شهریار بفرما تا قرضی را که به حافظ داری بپردازند، چه خود اقرار کرده\u00ADای و ما بر آن شاهد بوده\u00ADایم.\n\nمعنی واژگان:وام: قرض، دين/ باز دادن: ادا کردن/ اعتراف کردن: اقرار کردن/ گوه: مخفف گواه به معني شاهد"
      }
    ]
  },
  {
    "title": "غزل شماره ۳۸۲ حافظ",
    "verses": [
      {
        "text": "فاتحه‌ای چو آمدی بر سر خسته‌ای بخوان / لب بگشا که می‌دهد لعل لبت به مرده جان",
        "explanation": "معنی بیت: چون بر بالین خسته دلی از عشق گذارت افتاد سورة الحمد یا فاتحه الکتاب را از کلام الله برای شفای وی بخوان و سخنی بگو که لعل نوشین لب تو بمرده جان تازه می بخشد.\n\nمعنی واژگان:فاتحه: سوره ي اول قرآن، سوره ي حمد/ خسته: مجروح، بيمار و نالان/ لب بگشا: سخن بگو/ جان دادن (به): زنده کردن"
      },
      {
        "text": "آن که به پرسش آمد و فاتحه خواند و می‌رود / گو نفسی که روح را می‌کنم از پِیَش روان",
        "explanation": "معنی بیت: بیاری که به تفقد و احوال پرسی ما قدم رنجه کرد و الحمدی خواند وآهنگ رفتن دارد، بگو که یک نفس درنگ کن تا در وقت جان دادن من شمع بالینم باشی و اگر بروی روح خود را بر پی تو می\u00ADفرستم.\n\nمعنی واژگان:پرسش: در اينجا به معني عيادت و بيمارپرسي است/ فاتحه: سوره ي اول قرآن، سوره ي حمد/ نفسي: لحظه اي (درنگ کن)/ از پيش: به دنبالش/ روان کردن: فرستادن"
      },
      {
        "text": "ای که طبیبِ خسته‌ای، رویِ زبان من ببین / کـاین دم و دود سینه‌ام، بار دل است بر زبان",
        "explanation": "معنی بیت: ای آنکه پزشک این دلخسته\u00ADای، بر روی زبانم نگاهی کن، چه آه و نالة سینة من که نشان غم دل است، آثارش بر روی زبان من پدید آمده است.\n\nمعنی واژگان:خسته: بيمار نالان، مجروح/ طبیب خسته: پزشک دلخسته/ بار: قشري سفيد رنگ که بر روي زبان بيمار در حال بيماري ظاهر مي شود و اشاره است به بار غم و اندوهي که بر دل است."
      },
      {
        "text": "گرچه تب استخوان من کرد ز مهرْ گرم و رفت / همچو تبم نمی‌رود آتشِ مهر از استخوان",
        "explanation": "معنی بیت: هر چند معشوق با گرمی عشق مانند تب استخوان مرا گرم کرد و سپس از من جدا شد، همانگونه که حرارت ملازم تب است، آتش عشق هم از استخوان من بیرون نمیرود.\n\nمعنی واژگان:مهر: محبت و دوستي که در مصراع اوّل با طنز و شوخي به کار رفته است/ چه: در صفحة ۴۵۲ جامع نسخ دیوان حافظ تألیف مسعود فرزاد «چو» بجای «چه» در چند نسخه آمده که بر متن ترجیح دارد."
      },
      {
        "text": "حال دلم ز خالِ تو هست در آتشش وطن / چشمم از آن دو چشم تو خسته شده‌ست و ناتوان",
        "explanation": "معنی بیت: دل و جان من مانند خال سیاه تو که بر آتش رخسار نهاده است، در آتش عشق می\u00ADسوزد و تن من از تیر نگاه دیدگان تو مجروح و نزار شده است.\n\nمعنی واژگان: حال دلم: در صفحة ۴۵۲ جامع نسخ دیوان حافظ تألیف مسعود فرزاد «جان و دلم» بجای «حال دلم» آمده که بر متن ترجیح دارد و در مصراع دوم در چند نسخه بدل «جسمم» بجای «چشمم» آمده که بر متن ترجیح دارد یا مناسبترست/ وطن: جايگاه /آتشش: ضمير «ش» در اين ترکيب مربوط به وطن است يعني وطنش در آتش است/ خسته: بيمار و نالان، دردمند، مجروح/ ناتوان: ضعيف"
      },
      {
        "text": "بازنشانْ حرارتم ز آب دو دیده و ببین / نبض مرا که می‌دهد هیچ ز زندگی نشان",
        "explanation": "معنی بیت: با نثار اشک خود گرمی تب مرا بکاه و به نبض من بنگر که آیا حرکتی دارد و اثری از حیات \u00ADظاهر \u00ADمی\u00ADسازد؟\n\nمعنی واژگان:بازنشان: فرونشان، پايين ببر، ساکن کن/ حرارت: گرمي تب/ آب دو ديده: اشک/ نبض: رگ (دست) که معمولاً نشان دهنده ي حيات و علامت دهنده ي بيماري هاي مختلف است"
      },
      {
        "text": "آن که مدام شیشه‌ام از پی عیش داده است / شیشه‌ام از چه می‌برد پیش طبیب هر زمان؟",
        "explanation": "معنی بیت: کسی که همیشه شیشه شراب برای خوشی زندگی به من داده است چرا هر لحظه قارورة مرا به نزد حکیم می برد مگر نمی داند که این کار سودی ندارد و «درد عاشق نشود به بمداوای طبیب».\n\nمعنی واژگان:مدام: هميشه، با اشاره به معني ديگر مدام يعني شراب/ شيشه: مقصود صراحي شراب است/عيش: شادي/ شيشه: (در مصراع دوم) شيشه ي ادرار مريض/ از چه: چرا"
      },
      {
        "text": "حافظ از آب زندگی شعر تو داد شربتم / ترکِ طبیب کن بیا نسخهٔ شربتم بخوان",
        "explanation": "معنی بیت: حافظ، کلام منظوم تو آب حیات به من نوشاند، پزشک را رها کن و بیا نسخة داروی شفابخش مرا که شعرست برخوان.\n\nمعنی واژگان:آب زندگي: آب حيات، آبي که هرکس بياشامد زندگي جاودان و بدون مرض خواهد يافت/شربت: دارويي نوشيدني که طبيب به بيماران خود مي دهد/ نسخه ي شربت: مقصود همان اشعار حافظ است"
      }
    ]
  },
  {
    "title": "غزل شماره ۳۸۳ حافظ",
    "verses": [
      {
        "text": "چندان که گفتم غم با طبیبان / درمان نکردند مسکین غریبان",
        "explanation": "معنی بیت: هر قدر اندوه خاطر خود را با پزشکان در میان نهادم، این بیچارگان بیگانه از عالم عشق درد مرا علاج نتوانستند کرد (یا آنکه مصراع دوم به این معنی باشد که پزشکان، آوارگان درماندة عشق را درمان نتوانند کرد).\n\nمعنی واژگان:چندان که: هرقدر که، هر اندازه/ درمان: مداوا/ مسکين: بيچاره/ مقصود از طبيبان زيبارويان و محبوبان و مقصود از مسکين غريبان عاشقان و دلدادگانند"
      },
      {
        "text": "آن گل که هر دم در دست بادیست / گو شرم بادش از عندلیبان",
        "explanation": "معنی بیت : به گلی زیبا که هر نفس در دست عاشق هوس بازی است بگو: از عاشقان حقیقی که چون بلبلان شیفتة جمال او باشند، حیا کند.\n\nمعنی واژگان:گل: کنايه است از زيبارو و محبوب/ هردم: هر لحظه/ باد: کنايه است از هوسران و بلهوس/ بادی: در صفحة ۴۵۴ جامع نسخ دیوان حافظ تألیف مسعود فرزاد «خاری» بجای «بادی» آمده که بر متن ترجیح دارد و مراد از خار به استعاره عاشق هوس بازست /گو شرم بادش: بايد شرم کند/ عندليب: بلبل، کنايه است از عاشق راستين."
      },
      {
        "text": "یا رب امان ده تا بازبیند / چشم محبان روی حبیبان",
        "explanation": "معنی بیت: خدايا، ملتي بده تا بار ديگر چشم عاشقان چهره ي معشوقان زيبا را ببيند.\n\nمحصول بيت ــ خدايا به عمر امان ده آن قدر كه عاشقان روى معشوقان را ببينند. مراد: تا آن زمان كه روى محبوبان را ببينند از اجل اما نشان بده.\n\nمعنی واژگان:يارب: خدايا/ امان دادن: زنهار دادن، مهلت دادن، عمر و توفيق دادن/ بازديدن: دوباره ديدن/ محبّ: عاشق/ حبيب: معشوق، محبوب"
      },
      {
        "text": "درج محبت بر مهر خود نیست / یا رب مبادا کام رقیبان",
        "explanation": "معنی بیت: مهر حقة مهر شکسته است و بر نام و نشانی که بود نیست، پروردگارا مبادا که رقیبان سفله به مراد خود رسیده و دستبردی به این درج زده باشند.\n\nمعنی واژگان:درج: جعبه، حقّه، جعبه اي که معمولاً جواهر در آن قرار مي دهند/ مهر: علامت و نشانه، معمولاً براي آن که جواهر محفوظ باشد و اگر کسي به آن دسترس يافته باشد معلوم شود، در جعبه را مهر مي کردند و وقتي درج بر مهر خود نباشد يعني دست خورده است/ کام: آرزو، به آرزو رسيدن/ رقيب: مراقب و نگهبان معشوق که معمولاً سختگير و سنگدل است و از اين که زيباروي تحت مراقبت او هم توجّهي به عاشقان خود نداشته باشد خوشحال است و خود را به آرزو رسيده مي داند، در اينجا مي توان «رقيبان» را به معني امروزي دانست"
      },
      {
        "text": "ای منعم آخر بر خوان جودت / تا چند باشیم از بی نصیبان",
        "explanation": "معنی بیت: اي بخشنده و توانگر، آخر تا کي از خوان کرم و بخشش تو بي بهره و نصيب باشيم؟\n\nمحصول بيت ــ اى منعم: اى جانان در سفره وصل تو، ما تا كى از محرومان باشيم، مراد: از نعمت وصلت تا كى بى\u200Cنصيب بمانيم، الحاصل چقدر مهجور باشيم.\n\nمعنی واژگان:منعم: بخشنده، احسان کننده/ آخر: عاقبت /خوان: سفره/ تا چند: تا کي/ بي نصيب: بي بهره."
      },
      {
        "text": "حافظ نگشتی شیدای گیتی / گر می‌شنیدی پند ادیبان",
        "explanation": "معنی بیت: اي حافظ، اگر پند و اندرز اديبان را مي شنيدي، اين گونه در جهان عاشق و ديوانه نمي شدي.\n\nمحصول بيت ــ حافظ اگر پند اديبان را گوش مى\u200Cكرد، شيداى جهان نمى\u200Cگشت. يعنى اگر سخن استادان عاقل را مى\u200Cشنيد، ديگر نمى\u200Cتوانست شيداى عالم شود.\n\nمعنی واژگان:شيدا: عاشق ديوانه/ گيتي: جهان /شيداي گيتي: بزرگترين عاشق ديوانه ي جهان/ اديب: ادب آموز، معلّم."
      }
    ]
  },
  {
    "title": "غزل شماره ۳۸۴ حافظ",
    "verses": [
      {
        "text": "می‌سوزم از فِراقت روی از جَفا بگردان / هجران بلایِ ما شد، یا رب بلا بگردان",
        "explanation": "معنی بیت: در آتش جدایی می سوزم، از درشتی و ستم اعراض کن؛ فراق آسیب سخت جان ماست، پروردگارا این سختی و اندوه را از ما دور کن.\n\nمعنی واژگان:مي سوزم: ناراحتم، گويي در آتشم/ فراق: دوري از محبوب/ روي گرداندن: صرفنظر کردن/ جفا: ظلم و ستم، در اينجا منظور دوري از عاشق است/ هجران: دوري از محبوب/ بلا بگردان: بلا را دفع کن/ روي گرداندن در فضاي شعر ملهم معني ديگري هم هست./ بلا گرداندن هم مفهوم ديگري دارد يعني هجران بلاي ما شده است، بلاهاي ديگر را از ما رفع کن"
      },
      {
        "text": "مَه جلوه می‌نماید بر سبز خِنگِ گَردون / تا او به سر درآید، بر رَخش پا بگردان",
        "explanation": "معنی بیت: ماه بر اسب سبز فلک خودنمایی می کند، ای محبوب زیبا بر سمند حسن سوار شو و جلوه\u00ADای بنما تا ماه گردون از شرمساری سرنگون شود.\n\nمعنی واژگان :مه جلوه مي نمايد: ماه خودنمايي مي کند، ماه خودي نشان مي دهد/ سبز خنگ گردون: سبز صفت آسمان است. (گنبد خضرا، مزرع سبز فلک) خنگ به معني اسب است/. گردون: آسمان، سپهر، فلک،گردون به اسب سبز رنگ تشبيه شده است/ تا او به سر درآيد: تا وقتي که او از اسب فروغلتد و به تعبير ديگري اشاره است به پايان شب يا پايان ماه قمري که آرزوي بازگشت محبوب را مي خواهد/ رخش: در اينجا مطلق اسب است يعنی رخش اسم خاص است براي اسب رستم ولي در اينجا به معني اسم عام است/ پابگردان (بر): سوار شو"
      },
      {
        "text": "مَرغول را بَرافشان یعنی به رَغمِ سنبل / گِردِ چمن بُخوری همچون صبا بگردان",
        "explanation": "معنی بیت: گیسوی پیچان را پریشان کن مقصود آن است که بناخواه سنبل، تو بر پیرامون گلزار چهرة خود مانند نسیم صبا با پریشان ساختن زلف مشک افشانی کن.\n\nمعنی واژگان :مرغول: زلف پرپيچ و تاب، زلف مجعّد/ برافشان: افشان کن، پريشان کن، به دست باد بده/ به رغم: برخلاف ميل/ سنبل: نام گلي است که معمولاً زلف را به آن و آن را به زلف تعبير مي کنند/ علي رغم سنبل: يعني سنبل ميل ندارد که بوي زلف معشوق در باغ پراکنده و بازار او کساد شود/ گرد چمن: اطراف باغ/ بخور: هر مادّۀ خوشبويي که در آتش ريزند تا بوي آن فضا را معطّر کند/ صبا: بادي که از طرف شمال يا مشرق مي وزد و معمولاً بوي گلها و رياحين را به اطراف مي پراکند"
      },
      {
        "text": "یغمایِ عقل و دین را بیرون خرام سرمست / در سر کلاه بِشکن در بَر قَبا بگردان",
        "explanation": "معنی بیت: برای تاراج خرد و دین مستانه بناز روان شو و گوشة کلاه را برزن تا چهره\u00ADات بیشتر نمایان شود و جامه را دگرگون ساز.\n\nمعنی واژگان :يغما: غارت/ را: براي/ خراميدن: باوقار و زيبايي راه رفتن و گام برداشتن/ سرمست: سرخوش و شاد/ در سر کلاه بشکن: کلاهت را کج بگذار، يک گوشه ي کلاه را تو ببر/ در بر قبا بگردان: لباس خود را تغيير ده."
      },
      {
        "text": "ای نورِ چشمِ مستان در عینِ انتظارم / چنگِ حزین و جامی بِنواز یا بگردان",
        "explanation": "معنی بیت: ای فروغ دیدة عاشقان سرمست من سخت چشم براه مانده\u00ADام، چنگی به آواز حزین و سوزناک بساز و ساغری باده به گردش آور؛ در این بیت میان چشم و عین مراعات صنعت ایهام الترجمه شده است.\n\nمعنی واژگان :نور چشم: باعث روشنايي چشم/ مستان: مقصود مستان شراب عشق است/ در عين انتظار: سخت منتظر، در کمال چشم به راهي/ چنگ: يکي از آلات موسيقي زهي/ چنگ حزين: آهنگ محزوني که با چنگ نوازند/ جامي: جام شرابي/ بگردان: به دور در آور"
      },
      {
        "text": "دوران همی‌نویسد بر عارضش خطی خوش / یا رب نوشتهٔ بد از یارِ ما بگردان",
        "explanation": "معنی بیت: گردش روزگار سبزة عذار را که مانند خطی زیباست، بر چهرة یار می نگارد، پروردگارا سرنوشت بد را از محبوب ما دور بدار.\n\nمعنی واژگان :دوران: روزگار/ عارض: چهره، صورت/ خط خوش: مقصود موهاي نرم و لطيفي است که در اطراف چهره ي محبوب به وجود مي آيد و باعث زيبايي بيشتر او مي شود/ يارب: خدايا/ نوشته ي بد: سرنوشت بد، قضاي نامساعد/ بگردان: تغيير ده، دور کن"
      },
      {
        "text": "حافظ ز خوبرویان بختت جز این قَدَر نیست / گر نیستت رضایی حُکمِ قضا بگردان",
        "explanation": "معنی بیت: ای حافظ از زیبایان جز بی نصیبی تو را بهره\u00ADای نیست، اگر به این قسمت خشنود نیستی، برو فرمان قضا را دگرگون ساز.\n\nمعنی واژگان : خوبرويان: زيبارويان/ بخت: قسمت، بهره، بخش/ اين قدر: اين اندازه/ رضا: خشنودي، رضايت/ حکم قضا: سرنوشت خدايي."
      }
    ]
  },
  {
    "title": "غزل شماره ۳۸۵ حافظ",
    "verses": [
      {
        "text": "یا رب آن آهوی مشکین به خُتَن باز رسان / وان سهی سروِ خرامان به چمن باز رسان",
        "explanation": "معنی بیت: پروردگارا، یار آهووش مشکین گیسوی مرا به ختن موطن خود بازگردان و آن سرو بلند نازان را به چمن، زادگاهش بازآور.\n\nمعنی واژگان:يارب: خدايا /آهوي مشکين: محبوب زيبا (تشبيه محبوب زيبا به آهو از نظر زيبايي چشم و گردن سابقه دارد/ کلمه ي «مشکين» به جهت تناسب آن با کلمه ي بعد يعني «ختن» است.)/ ختن: ناحيه اي در ترکستان چين که آهوان مشکين از آن ناحيه اند، در اينجا مقصود وطن يا به تعبيري شهر شيراز است/ سهي سرو خرامان: مقصود معشوق خوش قد و قامت/ سهي: بلند/ خرامان: روان/ چمن: باغ."
      },
      {
        "text": "دل آزردهٔ ما را به نسیمی بنواز / یعنی آن جانِ ز تن رفته به تن باز رسان",
        "explanation": "معنی بیت: خاطر ملول ما را بنسیم عنایتی نوازش کن، مرادم آنست که محبوب را که در حکم روان رفتة من است به کالبد من بازگردان.\n\n معنی واژگان:آزرده: رنجيده، آزار ديده، خسته/ نسيم: بوي خوش/ بنواز: نوازش کن/ تن: بدن"
      },
      {
        "text": "ماه و خورشید به منزل چو به امرِ تو رسند / یارِ مه‌روی مرا نیز به من باز رسان",
        "explanation": "معنی بیت: خدایا، همانگونه که مهر و ماه به فرمان تو در منازل آسمان سیر می\u00ADکنند و به مقصد می رسند، یار ماه رخسار مرا هم به نزد من بازآور.\n\nمعنی واژگان:امر: فرمان/ يار مهروي: معشوق زيبا"
      },
      {
        "text": "دیده‌ها در طلبِ لعلِ یَمانی خون شد / یا رب آن کوکبِ رخشان به یَمَن باز رسان",
        "explanation": "معنی بیت: چشمها در فراق و جستجوی آن لعل یمانی که معشوق منست، از گریه بسیار خونین گشت، پروردگارا آن اختر فروزان یعنی سهیل یمانی را به وطنش بازگردان.\n\nمعنی واژگان:لعل: جواهري است که يکي از مراکز معروف آن يمن است و از اين جهت به آن لعل يماني مي گويند، در اين بيت لعل يماني استعاره از محبوب است/ خون شدن ديده: دو مفهوم دارد يکي اشک خونين ريختن در فراق و انتظار محبوب و ديگر سرخ شدن چشم بخار بيداري و انتظار/ کوکب رخشان: ستاره ي نوراني که اشاره اي است به سهيل يماني که اين ستاره بيش از هر جايي در آسمان يمن ديده مي شود/ يمن: قسمتي از جزيرة العرب که به داشتن لعل و محل مشاهده ي هميشگي سهيل معروف است، البته در اينجا مقصود وطن و به تعبيري شيراز است."
      },
      {
        "text": "برو ای طایرِ میمونِ همایون آثار / پیش عنقا سخنِ زاغ و زَغَن باز رسان",
        "explanation": "معنی بیت: ای پرندة فرخنده که چون هما خجسته اثری به درگاه شهریار مرغان سیمرغ روی آور و سخن و ادعای دشمنان زاغ صفت و مدعیان زغن سیرت فرومایه طبع را بازگو؛ شاید مراد از عنقا به استعاره شاه شیخ ابواسحاق اینجو و مقصود از زاغ و زغن دشمنان وی باشد.\n\nمعنی واژگان:طاير: پرنده/ ميمون: مبارک قدم، خوش يمن/ همايون آثار: سعادت آور، آورنده ي خوشبختي/ مقصود از طاير ميمون همايون آثار: باد با و به تعبيري هدهد است/ عنقا: سيمرغ که کنايه از معشوق است/ زاغ: کلاغ/ زغن: مرغي است که آن را غليواج يا گوشت ربا هم مي گويند/ زاغ و زغن: کنايه از عاشقان بي مقدار است."
      },
      {
        "text": "سخن این است که ما بی تو نخواهیم حیات / بشنو ای پیکِ خبرگیر و سخن باز رسان",
        "explanation": "معنی بیت: مطلب اینست که ما جدا از تو از زندگانی سیریم، ای قاصد، این خبر را از ما بگیر و ببر و پاسخ یار را به ما بازگردان.\n\nمعنی واژگان:حيات: زندگي/ پيک خبرگير: مقصود باد صبا است."
      },
      {
        "text": "آن که بودی وطنش دیدهٔ حافظ یا رب / به مرادش ز غریبی به وطن باز رسان",
        "explanation": "معنی بیت: خدايا، آن ياري را که جايگاه اصلي او ديده ي حافظ بود، مطابق خواست و آرزوي من از غربت به سوي وطن بازگردان.\n\nمحصول بيت ــ جانانى كه ديده حافظ وطنش بود، يارب آن جانان را به مرادش، يا به مراد حافظ، باز به وطنش يعنى صحيح و سلامت به شهر شيراز واصل كن.\n\nمعنی واژگان :ديده ي حافظ: چشم حافظ/. مراد: آرزو، ميل/ غريبي: غربت، دور از وطن بودن/ بازرسان: برگردان"
      }
    ]
  },
  {
    "title": "غزل شماره ۳۸۶ حافظ",
    "verses": [
      {
        "text": "خدا را کم نشین با خرقه پوشان / رخ از رندان بی‌سامان مپوشان",
        "explanation": "معنی بیت: ترا به خدا سوگند با مدعیان تصوف و پشمینه پوشان هرگز معاشرت مکن و از عاشقان وارسته و بی سروسامان روی نهان مساز؛ در مصراع اول «کم» قید است و مفید نفی مطلق است نه تقلیل، نیز نگاه کنید به غزل ۳۱ بیت ۲.\n\nمعنی واژگان :خدا را: براي خدا، را به معني براي، يعني راي اختصاص است/ خرقه پوشان: صوفيان (رياکار)/ رخ پوشيدن: دوري کردن/ رندان: کساني که ظاهري بد و باطني نيکو دارند و از دقايق عمر براي رسيدن به حق استفاده مي کنند/ بي سامان: پريشان و بي سر و سامان، بي خانمان."
      },
      {
        "text": "در این خرقه بسی آلودگی هست / خوشا وقت قبای می فروشان",
        "explanation": "معنی بیت: در دلق صوفی نمایان ناپاکی بسیار است، حال و وقت قبای میگساران می فروش چه خوش است، به کنایه یعنی حال می فروشان خوش باد.\n\nمعنی واژگان:خرقه: مقصود لباس صوفيان (رياکار) است/ آلودگي: گناه، فسق و فجور/ خوشا وقت: چه خوش است حالت/ قبا: مقصود لباس است/ مي فروشان مظهر بي ريايي و خرقه پوشان مظهر رياکاري به حساب آمده اند"
      },
      {
        "text": "در این صوفی‌وشان دردی ندیدم / که صافی باد عیش دردنوشان",
        "explanation": "معنی بیت: در این گروه صوفی نمایان سوز و نیازی و حمیتی نیافتم، خدا کند که مجلس انس باده نوشان کهن همواره خوش و از آلودگی پاک ماند.\n\nمعنی واژگان:صوفي وشان: آنان که تظاهر به تصوف مي کنند، صوفي نمايان/ درد: مقصود درد عشق و درد طلب است/ صافي: با صفا و بي غل و غش/ عيش: زندگي، شادي و نشاط/ دردنوشان: کساني که تا آخرين قطره ي شراب جام را مي نوشند."
      },
      {
        "text": "تو نازک‌طبعی و طاقت نیاری / گرانی‌های مشتی دلق‌پوشان",
        "explanation": "معنی بیت: تو سبک طبع و لطیف خویی و در برابر گرانجانی و خشونت طبع گروهی خرقه پوش تاب نتوانی آورد\n\nمعنی واژگان:نازک طبع: حسّاس و زودرنج/ طاقت نياري: نمي تواني تحمّل کني/ گراني: مزاحمت، تنگ حوصله کردن/ مشتي: گروه ناچيزي/ دلق پوشان: خرقه پوشان، صوفيان (رياکار)"
      },
      {
        "text": "چو مستم کرده‌ای مستور منشین / چو نوشم داده‌ای زهرم منوشان",
        "explanation": "معنی بیت: اکنون که مرا سرمست ساختی، روی در پرده نهان مکن و چون بادة نوشین به من داده ای، بر پی آن شرنگ جدائی در کامم مریز.\n\nمعنی واژگان:مست: مست عشق است/ مستور: پنهان/ایهام در پرهيزگار / نوش: شيريني."
      },
      {
        "text": "بیا وز غَبْن این سالوسیان بین / صراحی خون‌دل و بربط خروشان",
        "explanation": "معنی بیت: بشتاب و زیان رسانی این ریاکاران را بنگر که از آسیب و زیان رسانی این گروه مینای می خونین دلست و بربط به فریاد و فغان.\n\nمعنی واژگان:غبن: زيانکاري و فريبکاري، گول زدن/ سالوسي: رياکار/ صراحي: شيشه ي شراب/ خون دل: غصّه دار، با اشاره به سرخ بودن شراب/ بربط: نام سازي زهي است که به آن عود و رود هم مي گويند/ خروشان: در حال خروش و ناله."
      },
      {
        "text": "ز دلگرمی حافظ بر حذر باش / که دارد سینه‌ای چون دیگ جوشان",
        "explanation": "معنی بیت: از سوز دل حافظ بپرهیز که در فراق تو سینه ای دارد که چون دیگ از غصه می جوشد، سعدی گوید:\n\nدل سنگینت آگاهی ندارد\n\nکه من چون دیگ روئین می زنم جوش\n\nمعنی واژگان:دل گرمي: سوز دل/ بر حذر باش: دوري کن، بترس"
      }
    ]
  },
  {
    "title": "غزل شماره ۳۸۷ حافظ",
    "verses": [
      {
        "text": "شاه شمشادقدان خسرو شیرین‌دهنان / که به مژگان شکند قلب همه صف‌شکنان",
        "explanation": "معنی بیت: فرمانفرمای سهی قامتان، شهر یار نوشین لبان ملک زیبایی که با تیر مژگان خود دل همة آنان را که دلیران صف درند می شکند و عاجزشان می سازد.\n\nمعنی واژگان:شاه: سرور، سرآمد/ شمشاد قدان: خوش قد و قامتان/ خسرو: شاه/ شيرين دهنان: خوش لب و دهنان، خوش سخنان /قلب: هم به معني دل است و هم اشاره دارد به کانون لشکر/ صف شکنان: پهلوانان و سلحشوران."
      },
      {
        "text": "مست بگذشت و نظر بر من درویش انداخت / گفت ای چشم و چراغ همه شیرین‌سخنان",
        "explanation": "معنی بیت:معشوق سرمست بر من گذار کرد و به عنایت به این فقیر نگاهی افکند و گفت: ای فروغ دیده و روشنی بزم شاعران شیرین زبان\n\nمعنی واژگان: درويش: در اينجا معني تهي دست و بي چيز و بي نوا مي دهد (به قرينه ي بيت سوم)/ شيرين سخن: خوش بيان، صفت شاعر"
      },
      {
        "text": "تا کی از سیم و زرت کیسه تهی خواهد بود / بنده من شو و برخور ز همه سیمتنان",
        "explanation": "معنی بیت: تا چند تهی دست مانی برخیز و بندة عشق من باش و با من عشق بورز که گویی از همه سیم بران بهره برده ای ( که گفته اند چونکه صد آمد نود هم پیش ماست)\n\nمعنی واژگان: سيم و زر: نقره و طلا: منظور پول و ثروت است/ کيسه: جيب، مخزن پول/ تهي: خالي/ بنده: غلام، چاکر/ برخور: بهره مند شو، تمتّع برگير/ سيم تنان: زيبارويان خوش اندام سفيد بدن"
      },
      {
        "text": "کمتر از ذره نه‌ای پست مشو مهر بورز / تا به خلوتگه خورشید رسی چرخ‌زنان",
        "explanation": "معنی بیت: کم از ذره نیستی، از مقام خود تنزل مکن و عشق بورز تا سیرکنان و گردش کنان به سرا پردة آفتاب تابان رسی و به خورشید پیوندی\n\nمعنی واژگان:ذرّه: مقصود اجزاء ريزي است که در پرتو آفتاب در فضا ديده مي شود و وقتي با دقّت با آنها مي نگري گويي قصد دارند به آسمان بروند و به خورشيد برسند و اين حالت در ادب فارسي باعث تعبيرات دل انگيزي شده است که يکي از آنها همين بيت است/ نئي: نيستي/ پست مشو: احساس حقارت مکن، حقير مشو/ مهر بورز: عاشق شو، عاشقي کن/ خلوتگه: خلوتخانه، محل آسايش، مقام قرب/ خورشيد: کنايه از معشوق است/ چرخ زنان: رقص کنان و شادي کنان."
      },
      {
        "text": "بر جهان تکیه مکن ور قدحی مِی‌ داری / شادی زهره‌جبینان خور و نازک‌بدنان",
        "explanation": "معنی بیت: بر دنیا اعتماد مکن و اگر ساغری باده داری، به شادی و سلامت آنان بنوش که لطیف اندامند و فروغ زیبایی مانند پرتو ناهید از چهره شان می درخشد.\n\nمعنی واژگان:تکيه مکن: اعتماد و اطمينان مکن/ ور: و اگر/قدح: جام شراب/ شادي: به سلامتي به افتخار/ زهره جبينان: زيبارويان، خوش چهرگان/ نازک بدنان: خوش اندامان، لطيف تنان."
      },
      {
        "text": "پیر پیمانه‌کش من که روانش خوش باد / گفت پرهیز کن از صحبت پیمان‌شکنان",
        "explanation": "معنی بیت: مرشد و راهنمای من پیر میخانة معرفت که روان وی شاد باد.گفت: از مصاحبت عهد شکنان دوری کنید، یا آنکه مقصود دوری کردن از صحبت کسانی است که پیمان روز الست را شکستند و جز خدا را پرستیدند.\n\nمعنی واژگان:پير پيمانه کش: مقصود همان پير مغان است (پيمانه کش هم به معني شرابخوار و هم به معني ساقي است ولي در اين بيت به قرينه ي کلمه ي «من» معني دوم مقصود است.) /صحبت: همنشيني/پيمان شکن: کسي که به عهد خود وفا نمي کند، عهدشکن."
      },
      {
        "text": "دامن دوست به دست آر و ز دشمن بگسل / مرد یزدان شو و فارغ گذر از اهرمنان",
        "explanation": "معنی بیت: دست توسل به دامن دوست بزن و از بدخواه پیوند ببر، مرد طریق حق باش و آسوده دل از گزند دیو خویان و شیطانان براه کمال بپوی.\n\nمعنی واژگان:دامن به دست آوردن: التجا بردن، پناه بردن/ بگسل: دوري گزين/ يزدان: خدا، ايزد (و با وسعت معني، اهورامزدا)/ فارغ: آسوده/ اهرمنان: شياطين."
      },
      {
        "text": "با صبا در چمن لاله سحر می‌گفتم / که شهیدان که‌اند این همه خونین‌کفنان",
        "explanation": "معنی بیت: سحرگاه به باد صبا در باغ لاله میگفتم که این گلهای سرخ کفن های کدام شهیدان اند؟\n\nمعنی واژگان:صبا: بادي که از شمال يا مشرق مي وزد و غالباً عطرآگين است چون از روي گلها و لاله ها و رياحين مي گذرد/ چمن لاله: باغ لاله/ خونين کفنان: مقصود لاله ها هستند که به جهت رنگ آنها تعبير خونين کفنان براي آنها به کار رفته است و از جهت ديگر چون معمولاً شهيد را با همان بدن پرخون کفن مي کنند، کفن او خونين مي شود./ البته اشاره حافظ به مردمان مظلومي است که در جنگهاي قرنهاي هفتم و هشتم به شهادت رسيده اند"
      },
      {
        "text": "گفت حافظ من و تو محرم این راز نه‌ایم / از می لعل حکایت کن و شیرین‌دهنان",
        "explanation": "معنی بیت: صبا پاسخ داد، ای حافظ من و تو آگاهی از این راز نداریم پس از این سخن درگذر و از می سرخ فام و از نوشین لبان بازگوی.\n\nمعنی واژگان: محرم» رازدار، آشنا/ مي لعل: شراب گلگون/ شيرين دهنان: زيبارويان خوش سخن و خوش لب و دهان/ حکايت کن: گفتگو کن، سخن بگو."
      }
    ]
  },
  {
    "title": "غزل شماره ۳۸۸ حافظ",
    "verses": [
      {
        "text": "بهار و گل طرب‌انگیز گشت و توبه‌شکن / به شادی رخ گل بیخ غم ز دل بر کن",
        "explanation": "معنی بیت: بهار و گل شادی افزا شد و توبه ای را که مستان برای ننوشیدن باده کرده بودند شکست، تو هم به شادکامی چهرة گل غم را از دل ریشه برکن.\n\nمعنی واژگان:گل: مقصود گل سرخ است که از آن گل گلاب مي گيرند/ طرب انگيز: شادي آور/ توبه شکن: شکننده ي توبه (از نوشيدن شراب)/ شادي: سلامتي/ رخ گل: چهره ي گل/بيخ: ريشه/ بيخ غم از دل برکندن کنايه است از نوشيدن شراب."
      },
      {
        "text": "رسید باد صبا غنچه در هواداری / ز خود برون شد و بر خود درید پیراهن",
        "explanation": "معنی بیت: نسیم بهاری وزید و غنچه به هوا خواهی و شوق واله و از خود بیخود گشت و جامه بر خویشتن چاک زد و شکفت، شوریدة شیرازی گوید:\n\nجز گل بره ندیدم یک چاک پیرهن\n\nآنهم ز شوق بود، اگر جامه میدرید\n\nمعنی واژگان:صبا: بادي که از طرف شمال يا مشرق مي وزد و غالباً عطرآگين است چون از روي گل و لاله و رياحين عبور مي کند و پيام آور و پيامبر ميان عاشق و معشوق است/ هواداري: شوق، اشتياق، طرفداري/ از خود برون شد: از خود بيخود شد، خود را فراموش کرد، از حالت غنچگي بيرون آمد/ بر خود دريد پيراهن: شکفته شد، شکوفا شد."
      },
      {
        "text": "طریق صدق بیاموز از آب صافی دل / به راستی طلب آزادگی ز سرو چمن",
        "explanation": "معنی بیت: از آب پاکدل روشن راستی و صفا را فراگیر و از سرو چمن به حقیقت آزادگی و وارستگی را بجوی که با تهیدستی آزاده است و همیشه سبز و خرم باشد، حافظ در غزل دیگر فرماید:\n\nنه هر درخت تحمل کند جفای خزان\n\nغلام همت سروم که این قدم دارد\n\nمعنی واژگان:طريق: راه و رسم/ صدق: راستي/ صافي دل: آنکه يا آنچه دلش باصفاست، در اينجا به معني زلال و صفت آب است/ راستي: واقعاً، حقيقةً/ آزادگي: شرافت، عدم تعلّق/چمن: باغ"
      },
      {
        "text": "ز دستبرد صبا گرد گل کلاله نگر / شکنج گیسوی سنبل ببین به روی سمن",
        "explanation": "معنی بیت: از هنرنمایی و شیرینکاری نسیم صبا بر روی گلبن، زلف افشان گل را ببین و چین و شکن موی سنبل را بر رخسار یاسمن تماشا کن.\n\nمعنی واژگان:دست برد: هنر، هنرنمايي/ گرد: اطراف /گل: کنايه است از چهره ي معشوق زيبارو/ کلاله: موي مجعّد، موي پر پيچ و تاب، کاکل/ شکنج: پيچ و تاب"
      },
      {
        "text": "عروس غنچه رسید از حرم به طالع سعد / بعینه دل و دین می‌برد به وجه حسن",
        "explanation": "معنی بیت: غنچه عروس وار از سراپرده با اختر مسعود و بخت نیک بدر آمد و آشکارا دل و دین ما را با چهرة زیبا به طریقی نیکو می رباید.\n\nمعنی واژگان: حرم: مقصود حرمسرا و مشکويي است که عروس قبلاً در آنجا زندگي مي کرده است و اگر براي غنچه تصور کنيم همان «کتم عدم» است/ طالع سعد: بخت فرخنده، اقبال خجسته/ بعينه: به راستي، عيناً ،بعینه: به معنی ( درست مانند او) در صفحة ۴۶۰ جامع نسخ دیوان تألیف مسعود فرزاد در دو نسخه معاینه به جای بعینه آمده که بر متن ترجیح دارد /دل و دين بردن: عاشق کردن، گرفتار عشق کردن/ وجه: چهره/ حسن: زيبا/ وجه حسن معني روش پسنديده هم مي دهد."
      },
      {
        "text": "صفیر بلبل شوریده و نفیر هزار / برای وصل گل آمد برون ز بیت حزن",
        "explanation": "معنی بیت: آوای بلبل واله و آشفته و خروش هزار آوا برای رسیدن به وصال گل از اندوه سرای زمستانی برخاست.\n\nمعنی واژگان:صفير: فرياد، صداي مرغ/ شوريده: عاشق/ نفير: ناله و فرياد و فغان/ هزار: هزاردستان، نوعي بلبل/ وصل: رسيدن به معشوق، وصال/ بيت حزن: محنت کده، خانه ي غمها و اندوهها، بيت الاحزان، در مورد بلبل لانه ي پر از غم و اندوه به خاطر فراق گل"
      },
      {
        "text": "حدیث صحبت خوبان و جام باده بگو / به قول حافظ و فتوی پیر صاحب فن",
        "explanation": "معنی بیت: در اين بهار طرب انگيز و توبه شکن، تو نيز به قول حافظ و فتواي پير صاحب هنر، از داستان معاشرت با زيبارويان و نوشيدن جام باده سخن بگو.\n\nمحصول بيت ــ اى حافظ خبر قصه دوران را با آواز مطرب و به فتواى پير صاحب فن يعنى به فتواى پيرمغان، از جام باده بخواه. مراد: الحاصل جام باده جام گيتى نماست و مغيبات را آشكار مى\u200Cكند، پس اسرار عالم را از آن بخواه.\n\nاز قرار معلوم خواجه اين غزل را در فصل بهار فرموده است.\n\nمعنی واژگان:حديث: سخن، گفتگو/ صحبت: همنشيني/ خوبان: زيبايان/ باده: شراب/ قول: گفته، سخن، البته قول به معني آواز نيز هست ولي با اين بيت مناسبتي ندارد (به قرينه ي کلمه ي فتوي)/ فتوي: حکم، حکم مذهبي/ پير: مرشد، مراد/ صاحب فن: هنرمند."
      }
    ]
  },
  {
    "title": "غزل شماره ۳۸۹ حافظ",
    "verses": [
      {
        "text": "چو گل هر دم به بویت جامه در تن / کنم چاک از گریبان تا به دامن",
        "explanation": "معنی بیت: هر نفس مانند گل به شوق دیدار تو جامه را از گریبان تا دامن بر پیکر خود برمیدرم.معنی واژگان:هر دم: هر لحظه/ بوي: آرزو، با اشاره به معني ديگر بوي يعني رايحه به قرينه ي کلمه ي گل/ چاک کنم: پاره کنم."
      },
      {
        "text": "تنت را دید گل گویی که در باغ / چو مستان جامه را بدرید بر تن",
        "explanation": "معنی بیت: پنداری گل پیکر ترا در باغ دیدار کرد که از رشک مانند مردم مست جامه بر تن چاک زد.\n\nمعنی واژگان:گويي: گويا، مثل اينکه/ مستان: افراد مست/ بدريد: پاره کرد"
      },
      {
        "text": "من از دست غمت مشکل برم جان / ولی دل را تو آسان بردی از من",
        "explanation": "معنی بیت: من از دست غم عشق تو به سختي مي توانم نجات يابم و رها شوم، ولي تو چه آسان دل مرا ربودي و عاشق خود ساختي.\n\nمحصول بيت ــ من از دست غم تو مشكل جان به در برم: يعنى از غمت نمى\u200Cتوانم جانم را خلاص كنم و نجات دهم. اما تو دل را به آسانى از من گرفتى، يعنى به سهولت. خلاصه كار تو سهل است، اما كار من دشوار.\n\nمعنی واژگان:مشکل: سخت، بعيد/ جان بردن: سالم ماندن و نمردن/ دل بردن: عاشق کردن"
      },
      {
        "text": "به قول دشمنان برگشتی از دوست / نگردد هیچ کس با دوست دشمن",
        "explanation": "معنی بیت: به سخن باطل بدخواه از دوستدار خود روی برتافتی، خدا کند که کسی با دوست خود دشمن نشود یا به این معنی است که هیچکس بدخواه دوست خود نمی شود.\n\nمعنی واژگان:قول: گفته، گفتار"
      },
      {
        "text": "تنت در جامه چون در جام باده / دلت در سینه چون در سیم آهن",
        "explanation": "معنی بیت: پیکر سیمین تو از ورای جامه مانند می در ساغر هویداست و دل سنگین تو در سینه گوئی پاره ای آهن است که در میان توده ای از سیم نهاده باشد؛ جمال الدین عبدالرزاق گوید:\n\nدر سینه دلش ز نازکی بتوان دید\n\nمانندة سنگ خاره در آب زلال\n\nمعنی واژگان:باده: شراب/ سيم: نقره"
      },
      {
        "text": "ببار ای شمع اشک از چشم خونین / که شد سوز دلت بر خلق روشن",
        "explanation": "معنی بیت: ای شمع از دیدة خونبار سرشک بیفشان، چه داغ دل تو بر مردم آشکار شد، مقصود آنست که چون نتوانستی راز عشق خود را نهان داری جای آنست که بر حال خود اشک بریزی.\n\nمعنی واژگان:شمع: مظهر عاشق است که مي سوزد و اشک مي ريزد و خود را در عشق رسوا مي کند/ چشم خونين: چشمي که پر از اشک خونين (= سرشک) است/ سوز دل: عشق سوزان، عشق توأم با رنج و بدبختي/ روشن: واضح، آشکار (که البته مناسب است با شمع)/ چشم خونين براي عاشق طبيعي است امّا براي شمع اشاره است به شعله ي گلگون شمع"
      },
      {
        "text": "مکن کز سینه‌ام آه جگرسوز / برآید همچو دود از راه روزن",
        "explanation": "معنی بیت: چنان نکن که از سينه ام آه جگرسوز و دردناک به مانند دودي که از روزن خارج مي شود، بيرون بيايد.\n\nمحصول بيت ــ كارى مكن يعنى از دوستان رومگردان كه از سينه\u200Cام آه جگرسوز چنان در مى\u200Cآيد كه از راه روزن دود خارج مى\u200Cشود. يا همچو دود از روزن از سينه\u200Cام آه جگرسوز درمى\u200Cآيد، مراد: سبب مشو كه من از دستت آه آتشين بكشم زيرا براى تو هم ضرر دارد، چون آه عاشقان مؤثر است و به هر جا بخورد مى\u200Cسوزاند و به آتش مى\u200Cكشد. در معناى مجموعى بيت: مخالفت نكن كه آه جگر سوز از سينه\u200Cام بالا مى\u200Cآيد همچو دودى كه از راه روزن بالا آيد. اين گوينده حق معنا را ادا نكرده است.\n\nمعنی واژگان:مکن: اين قدر جور و جفا مکن/ آه جگر سوز: يعني آهي که از جگر سوخته برمي آيد و جگر مردم را به حال کشنده ي آه مي سوزاند/ برآيد: بالا مي آيد، ايجاد مي شود/ روزن: پنجره، دودکش."
      },
      {
        "text": "دلم را مشکن و در پا مینداز / که دارد در سر زلف تو مسکن",
        "explanation": "معنی بیت: دل مرا به جفا میازار و پایمال مکن که از مقیمان خم گیسوی تست و در شکن زلف تو قرار دارد.\n\nمعنی واژگان:دل شکستن: رنجاندن /در پا مينداز: پايمال مکن، خوار و ذليل مکن/ معمولاً در ادبيات فارسي مسکن دل عاشق را زلف معشوق مي دانند"
      },
      {
        "text": "چو دل در زلف تو بسته‌ست حافظ / بدین سان کار او در پا میفکن",
        "explanation": "معنی بیت: اکنون که حافظ اسير و دل بسته ي گيسوي تابدار و زيباي توست، اين گونه او و کارش را خوار مکن و پايمال مساز.\n\n\nمحصول بيت ــ از آن\u200Cجا كه حافظ دل به زلف تو بسته است. پس اين\u200Cگونه كارش را درپا مينداز. يعنى اين\u200Cطور تحقيرش مكن، چون كه به تو متعلق است. الحاصل حافظ بنده تست، پس بيش از اين شايسته جفا نيست: جفا و تحقير روايش مدار.\n\nمعنی واژگان:دل بستن: عاشق شدن/ در پا افکندن: پايمال کردن، خوار و ذليل کردن/ در مورد ارتباط دل عاشق و زلف معشوق رجوع کنيد به بيت بالا/ زلف و در پا افکندن آن دليل بلندي زلف معشوق است"
      }
    ]
  },
  {
    "title": "غزل شماره ۳۹۰ حافظ",
    "verses": [
      {
        "text": "افسر سلطان گل پیدا شد از طرف چمن / مقدمش یا رب مبارک باد بر سرو و سمن",
        "explanation": " معنی بیت: تاج شهریار گل از گوشة چمن باغ نمایان شد، پروردگارا فراز آمدن گل بر سرو و یاسمن فرخنده باد.\n\nمعنی واژگان:افسر: تاج / طرف: گوشه و کنار/ چمن: باغ/ مقدم: باز آمدن از سفر، قدوم/ سمن: گل ياسمن."
      },
      {
        "text": "خوش به جای خویشتن بود این نشست خسروی / تا نشیند هر کسی اکنون به جای خویشتن",
        "explanation": " معنی بیت: این جلوس شاهانه بسیار بجا و سزاوار بود تا هر کس حد خود بشناسد و پای از گلیم خویش فراتر ننهد و داعیة محال در سر نپرورد.\n\nمعنی واژگان:خوش: بسيار خوب و مناسب/نشست خسروي: جلوس شاهانه/ تا: براي اين که"
      },
      {
        "text": "خاتم جم را بشارت ده به حسن خاتمت / کاسم اعظم کرد از او کوتاه دست اهرمن",
        "explanation": "معنی بیت: به نگین سلیمانی یا انگشتری جم مژده برسان که نیک فرجام شدی، چه نام مهین خدای از تو دست دیو را دور ساخت و دوباره بدست حضرت سلیمان رسیدی؛ چنانکه میدانیم حضرت سلیمان که وی را با جم یکی شمرده اند، انگشتری داشت که اسم اعظم خداوند بر آن نقش بود و به مدد آن بر جن و انس حکم می راند آنگاه به سبب غفلتی که پیش آمد بدست دیو افتاد و خود را سلیمان خواند سرانجام آن حضرت پس از کوشش بسیار انگشتری خود را باز بدست آورد و بر مسند فرمانروائی نشست ،نگاه کنیدبه   صفحة ۵۸۱تاریخ بلعمی تصحیح بهار)\n\nمعنی واژگان:خاتم: نگين انگشتري/ جم: مقصود حضرت سليمان است/ بشارت: مژده /حسن خاتمت: خوبي و خوشي پايان کار، عاقبت خوش، سرانجام نيک/ اسم اعظم: نام بزرگ خدا که هرکس بداند، با به زبان آوردن آن هر مشکلي را آسان مي کند و حضرت سليمان با به زبان آوردن آن، انگشتري خويش را پيدا کرد و دوباره در انگشت خود کرد/ اهرمن: شيطان، آن کسي که انگشتري حضرت سليمان را دزديده و در دست کرده بود./ اشاره ي حافظ به پادشاهي ممدوح و مذمّت از پادشاه پيشين است."
      },
      {
        "text": "تا ابد معمور باد این خانه کز خاک درش / هر نفس با بوی رحمان می‌وزد باد یمن",
        "explanation": "معنی بیت: این سرای تا پایان روزگار آبادان باد که هر دم باد یمن از غبار آستانه اش بوی لطف و کرم رحمن را با خود میآورد؛ تلمیحی دارد به خبر نبوی که اویس قرنی پیامبر اسلام را ندیده ایمان آورد و آن حضرت دربارة اویس فرمود: ندانّی اشمُّ رائحةَ الرَّحمنِ مِن قبلِ الیمنِ(از سوی یمن بوی رحمن را می شنوم)\n\nمعنی واژگان:ابد: شام بي پايان خلقت/ معمور: آباد/ هرنفس: هر لحظه/ با بوي رحمن مي وزد باد يمن: اشاره است به روايت پيغمبر اسلام (ص) درباره ي اويس قرني که حضرت رو سوي يمن مي کرد و مي فرمود: «اِنّي لاَجِدُ نَفَسَ الرّحمن من قِبَلِ اليَمَن» (نفس رحمن را از جانب يمن مي يابم)."
      },
      {
        "text": "شوکت پور پشنگ و تیغ عالمگیر او / در همه شهنامه‌ها شد داستان انجمن",
        "explanation": "معنی بیت: شکوه و جلال افراسیاب پسر پشنگ و سرگذشت شمشیر جهانگیر او در شاهنامه ها افسانة مشهور محفل گشت؛ شاید در اینجا اشارتی به خانوادة شاه شیخ ابواسحاق یعنی آل اینجو دارد که گویا ترک نژاد بودند.\n\nمعنی واژگان:شوکت: جلال و شکوه/ پور پشنگ: افراسياب توراني/ نام ممدوح و در اين غزل به روايتي اتابک شمس الدين پشنگ بن ملک سلغر شاه و به روايتي ديگر اتابک افراسياب پور نصرت الدين احمد است، پدر افراسیاب پادشاه توران"
      },
      {
        "text": "خنگ چوگانی چرخت رام شد در زیر زین / شهسوارا چون به میدان آمدی گویی بزن",
        "explanation": " معنی بیت: توسن تندپوی فلک در زیر زین تو آمد و فرمانبردار تو گشت، ای سوار یگانه اینک که پا در میدان نهادی، گوئی به مراد دل بزن.\n\nمعنی واژگان:خنگ چوگاني: اسب مخصوص چوگان بازي/ چرخ: آسمان، فلک که به اسب مخصوص چوگان بازي تشبيه شده است/ رام: مطيع و سربراه/ شهسوار: اي سوار مقتدر و توانا و ماهر"
      },
      {
        "text": "جویبار ملک را آب روان شمشیر توست / تو درخت عدل بنشان بیخ بدخواهان بکن",
        "explanation": "معنی بیت: تیغ رخشندة چون آب تو در حکم آب جاری جوی بزرگ مملکت است، در کنار این آب روان درخت داد بکار و ریشة دشمنان بداندیش را برکن.\n\nمعنی واژگان: بنشان: بکار/ بيخ: ريشه/ شمشير به آب روان تشبيه شده است"
      },
      {
        "text": "بعد از این نشگفت اگر با نکهت خلق خوشت / خیزد از صحرای ایذج نافه مشک ختن",
        "explanation": "معنی بیت: پس از این جای شگفتی نیست اگر با وجود بوی خوش خوی تو از صحرای ایذج بوی نافه مشک ختن به مشام برسد.\n\nمعنی واژگان:نشگفت: عجيب نيست/ نکهت: بوي خوش، رايحه ي دلپذير/ خلق خوش: اخلاق نيکو/ ايذج: پايتخت اتابکان لر که همان مال مير حاليّه در کوه کيلويه و بختياري است. نام یکی از شهرهای اهواز است(نقل از لغت نامه)/ نافه: ناف آهوي ختن/ ختن: ناحيه اي در ترکستان چين که در صحراي آن گياهاني وجود دارد که با خوردن آنها توسط آهوان آن صحرا در ناف آهوان کيسه اي به نام نافه پُر از مشک به وجود مي آيد."
      },
      {
        "text": "گوشه گیران انتظار جلوهٔ خوش می‌کنند / برشکن طرف کلاه و برقع از رخ برفکن",
        "explanation": "معنی بیت: گوشه نشینان دعاگوی تو چشم براهند که خرامیدن و نمایان شدن دلپذیر ترا بنگرند، پس گوشة کلاه را خم ده و برزن و روپوش از چهره برگیر.\n\nمعنی واژگان:گوشه گيران: درويشان گوشه نشين/ انتظار کردن: منتظر بودن/ جلوه ي خوش: درخشش دلپذير (محبوب)/ بر شکن طرف کلاه: کلاهت را کج بگذار، گوشه ي آن را تو ببر/ برقع: نقاب/ رخ: چهره /برفکن: بالا بزن، بردار"
      },
      {
        "text": "مشورت با عقل کردم گفت حافظ می بنوش / ساقیا می ده به قول مستشار مؤتمن",
        "explanation": "معنی بیت: با خرد رأی زدم پاسخ داد که ای حافظ باده بنوش پس ای ساقی به فتوای رأی زن امین می بده تا بنوشم.\n\nمعنی واژگان:مشورت کردن: رايزني/ قول: گفته/ مستشار مؤتمن: مشاور مورد اطمينان/ نوعي طنز در بيت وجود دارد که نوشيدن شراب عقل را زايل مي کند ولي خود عقل توصيه به نوشيدن شراب مي کند!"
      },
      {
        "text": "ای صبا بر ساقی بزم اتابک عرضه دار / تا از آن جام زرافشان جرعه‌ای بخشد به من",
        "explanation": "معنی بیت: ای باد بهاری به ساقی بزم اتابک این پیام را برسان تا از آن ساغر زرین جرعه ای به من دهد.\n\nمعنی واژگان:صبا: بادي که از طرف شمال يا مشرق مي وزد و پيغامبري مي کند/ بزم: مجلس شادي و عيش و نوش/ اتابک: پادشاه، ممدوح، این لقب بر حسب معمول از طرف پادشاهان سلجوقی به غلامان ترک نژادی داده می شد که در دربار به واسطه ابراز لیاقت و کفایت به مرتبة حاجبی رسیده بودند، مرحوم قزوینی در فهرست اسامی رجال حافظ نوشته اند شاید مقصود پیر احمد بن اتابک پشنگ از اتابکان لر بزرگ باشد/عرضه دار: بگو/ جام زرافشان: جام شرابي که مانند خورشيد پرتوهاي زرّين مي افکند/ جرعه اي: مقدار کمي"
      }
    ]
  },
  {
    "title": "غزل شماره ۳۹۱ حافظ",
    "verses": [
      {
        "text": "خوشتر از فکر می و جام چه خواهد بودن؟ / تا ببینم که سرانجام چه خواهد بودن",
        "explanation": "معنی بیت: چه چيزي بهتر و خوش تر از فکر کردن به جام شراب است؟ بايد ببينم که چه عاقبت چه پيش خواهد آمد!\n\n\nمحصول بيت ــ   چه چيز مى\u200Cتواند بهتر و شيرين\u200Cتر از فكر مى و جام باشد، هرچه فكر مى\u200Cكنم مى\u200Cبينم كه از اين مطلب شيرين\u200Cتر و خوش\u200Cتر فكرى پيدا نمى\u200Cشود.\n\nمعنی واژگان :خوشتر: بهتر، دلپذيرتر. سرانجام: عاقبت، عاقبت کار"
      },
      {
        "text": "غم دل چند توان خورد؟ که ایام نماند / گو نه دل باش و نه ایام چه خواهد بودن؟",
        "explanation": "معنی بیت: اندوه خاطر تا کی توان داشت چه عمر سپری شد، بگذار دلی نباشد و روزگار هم نماند، باکی نیست؛ استفهام مجازاً مفید نفی.\n\nمعنی واژگان:ايّام: عمر/ بيت نشان دهنده ي آن است که «بعد از من و تو ليل و نهارهاي زيادي خواهد آمد»"
      },
      {
        "text": "مرغ کم‌حوصله را گو غم خود خور که بر او / رحم ِ آن کس که نهد دام چه خواهد بودن؟",
        "explanation": "معنی بیت: به مرغ تنگ حوصله بگو که به فکر خود باش و از دام حادثه بگریز و خود را در بند تعلقات دنیوی که مانند صیادی است میفکن چه آنکه دام میگسترد بر شکار خود رحمی نمی آورد.\n\nمعنی واژگان:حوصله: در اصل به معني چينه دان مرغ است که با کلمه ي مرغ متناسب است ،به کنایه به معنی تاب و شکیب و تحمل/ کم حوصله: ناشکيبا/ گو غم خود خور: بايد به فکر خود باشد/ رحم: رحمت و مهرباني و دلسوزي"
      },
      {
        "text": "باده خور غم مخور و پند مقلد منیوش / اعتبار سخن عام چه خواهد بودن؟",
        "explanation": "معنی بیت: باده بنوش و اندوه مبر و به اندرز آنکه خود از دیگری تقلید می کند و استقلال فکر ندارد، گوش فرا مده و مپذیر، چه گفتار عامه را اهمیت و اعتباری نیست؛ استفهام مجازاً مفید نفی.\n\nمعنی واژگان:باده: شراب/ مقلّد: کسي که از ديگران تقليد مي کند و به سخن ديگران عمل مي کند/ منيوش: گوش مکن/ اعتبار: پايه و اساس داشتن، اهميّت/ عام: در اصل مخفف عامي به معني کور و بيسواد و جاهل و در اينجا همان مقلّد است."
      },
      {
        "text": "دست‌رنج تو همان به که شود صرف به کام / دانی آخر که به ناکام چه خواهد بودن؟",
        "explanation": "معنی بیت: مزد تو که حاصل کوشش تست بهتر آنست که به مراد و آرزوی تو مصرف شود، میدانی که به ناخواه باید به فرجام هر چه داری بگذاری و بگذری.\n\nمعنی واژگان:دست رنج: درآمد، حاصل مادي کار/ کام: آرزو/ بناکام: خواهي نخواهي"
      },
      {
        "text": "پیر میخانه همی‌خواند معمایی دوش / از خط جام که فرجام چه خواهد بودن",
        "explanation": "معنی بیت: دیشب پیر میکده یا پیر مغان از هفت خط جام معمائی کشف کرد و سخنی پوشیده را آشکار نمود و گفت که پایان کار آدمی بناخواه وی چه خواهد بود.\n\nمعنی واژگان:پيرميخانه: همان پيرمغان است که مرشد حافظ است/ معمّا: مطلبي که حلّ آن مشکل باشد، گره کور علمي/ دوش: ديشب/ خط جام: براي جام شراب هفت خط فرض مي کردند و هرکس بنابر ظرفيت خود خطي از جام را تعيين مي کرد که جام را تا آن خط پُر از شراب کنند و به او بدهند اين خطها از لبه ي جام به پايين از اين قرار است: جور و بغداد و بصره و ازرق – اشک و کاسه گر و فرودينه/ فرجام: عاقبت، پايان کار"
      },
      {
        "text": "بردم از ره دل حافظ به دف و چنگ و غزل / تا جزای من بدنام چه خواهد بودن",
        "explanation": "معنی بیت: دل حافظ را با نوای دف و چنگ و چامه عاشقانه از راه بدر بردم و بدنام کردم و خود نمی دانم که کیفر من گمراه رسوا چه خواهد بود؛ در هر دو مصراع فاعل حافظ است و چنانکه دیدیم گاه شاعر برای خود شخصیتی ثانوی فرض می کند و از زبان او سخن می گوید.\n\nمعنی واژگان:از راه بردن: منحرف کردن/ دف: آلت موسيقي که نام ديگر آن دايره ي زنگي است/چنگ: آلت موسيقي زهي/ جزا: کيفر"
      }
    ]
  },
  {
    "title": "غزل شماره ۳۹۲ حافظ",
    "verses": [
      {
        "text": "دانی که چیست دولت؟ دیدار یار دیدن / در کوی او گدایی بر خسروی گزیدن",
        "explanation": "معنی بیت: آیا میدانی که بخت نیک چه باشد؟ بخت نیک دیدار چهرة دوست است و در محلت محبوب گدائی کردن را بر شاهی در دیگر جاها ترجیح دادن.\n\nمعنی واژگان:دولت: خوشبختي/ ديدار: چهره، روي، قيافه/ کوي: گذرگاه/ خسروي: پادشاهي/ گزيدن: ترجيح دادن، انتخاب کردن"
      },
      {
        "text": "از جان طمع بریدن آسان بود ولیکن / از دوستان جانی مشکل توان بریدن",
        "explanation": "معنی بیت: از حیات رشتة امید گسستن سهل است ولی از یاران یکدل و یک جهت که با جان ما پیوند دارند، بریدن سخت دشوار است.\n\nمعنی واژگان:طمع بريدن: منصرف شدن/ جاني: مانند جان عزيز و دوست داشتني/ مشکل: سخت/ بريدن: جدا شدن، قطع رابطه کردن/ دوستان جانی: یارانی که پیوند با جان آدمی دارند"
      },
      {
        "text": "خواهم شدن به بستان چون غنچه با دلِ تنگ / وآن جا به نیک‌نامی پیراهنی دریدن",
        "explanation": "معنی بیت: بر آن سرم که غنچه سان با دلتنگی و انقباض خاطر به باغ روم تا در آنجا انبساط خاطر و گشایش دلی دست دهد و من در عین شور مستی که موجب نیک نامی است ، پیراهنی از شوق چاک بزنم.\n\nمعنی واژگان:بستان: باغ پر گل و ريحان/ دل تنگ: دلي پر از غم و اندوه و با اشاره به شکل غنچه که مانند قلب در هم فشرده است/ نيک نامي: پاکي و پاکدلي/ پيراهني دريدن: جامه در بر دريدن، جامه قبا کردن/ اين جامه قبا کردن گاهي در مجلس سماع و از روي شوق و اشتياق است و گاهي به جهت دلتنگي است، در اين بيت نوع اخير مورد نظر است و از اين جهت آن را با نيکنامي توأم مي داند/پيراهن دريدن غنچه شکفته شدن و به صورت گل درآمدن آن است/ دريدن پيراهن در نيکنامي، اشاره اي هم دارد به دريده شدن پيراهن يوسف توسط زليخا"
      },
      {
        "text": "گه چون نسیم با گل راز نهفته گفتن / گه سِر عشق‌بازی از بلبلان شنیدن",
        "explanation": "معنی بیت: گاهی نسیم آسا سر نهان عشق بر گوش گل خوانم و گاه راز مهرورزی و دلدادگی را از بلبلان عاشق بنیوشم."
      },
      {
        "text": "بوسیدن لب یار اول ز دست مگذار / کآخر ملول گردی از دست و لب گزیدن",
        "explanation": "معنی بیت: در همان آغاز ديدار، بوسيدن لب معشوق را از ياد مبر و از دست مده؛ زيرا در پايان از دست و لب گزيدن ملول و دل تنگ خواهي شد.\n\nمحصول بيت ــ اگر فرصت دست دهد، بوسيدن لب يار را از دست مده. مراد: در فرصت مناسب از لب يار بوسه بگير، زيرا اگر لب يار را نبوسى، از شدت تأسف لب و دستت را مى\u200Cگزى و ملول و افسرده مى\u200Cشوى. يعنى اگر فرصت بوسيدن لب يار را از دست بدهى، از پشيمانى حاصل از اين كار لب و دستت را مى\u200Cگزى. چنان\u200Cكه معمول است هر كه در امرى پشيمان گردد همين كار را مى\u200Cكند. در بعضى نسخه\u200Cها: از دست لب گزيدن واقع شده «با حالت اضافى»\n\nمعنی واژگان:ز دست مگذار: ترک مکن/ ملول: افسرده و تنگدل است/ دست و لب گزيدن: پشيمان شدن، تأسف خوردن."
      },
      {
        "text": "فرصت شمار صحبت کز این دوراهه منزل / چون بگذریم دیگر نتوان به هم رسیدن",
        "explanation": "معنی بیت: مصاحبت با دوست را غنیمت شمار و این فرصت گرامی را از دست مده که چون از منزلگاه دنیا که مرز وجود و عدم است، رهسپار شویم، از این پس یکدیگر را نتوان دید و دیدار محال است( یا به این معنی است که دیگر بار به این عالم باز نمی گردیم تا عشق بورزیم)\n\nمعنی واژگان :فرصت شمار: غنيمت بدان/ صحبت: همنشيني با يار، همنشيني با ياران/دو راهه منزل: منزلي که دو راه دارد و هر دو راه به عدم مي رسد، منزل دو در، رباط  دو در/ بگذريم: بيرون برويم."
      },
      {
        "text": "گویی برفت حافظ از یاد شاه‌یحیی / یا رب به یادش آور درویش پروریدن",
        "explanation": "معنی بیت: گويي حافظ از ياد شاه يحيي رفته است. خدايا، درويش پروراندن و توجّه به تهي دستان را به ياد او بياور.\n\nمحصول بيت ــ مثل اين\u200Cكه حافظ از خاطر شاه منصور فراموش شده است. يا تو مى\u200Cگويى كه شاه، حافظ را فراموش كرده است. همچنان\u200Cكه سلطان مراد سودى دعاگوى را از ياد برده است. اى خدا درويش پرورى را به ياد شاه بياور.\n\nمعنی واژگان:گويي: مثل اينکه، گويا/ شاه يحيي: مقصود نصرت الدّين يحيي فرزند مظفربن محمد، برادر زاده ي شاه شجاع و برادر شاه منصور است، از نواده های امیر مبارزالدین محمد بن امیر شرف الدین از آل مظفر…در سال ۷۸۹ امیر تیمور فرمانداری شیراز را به شاه یحیی واگذاشت حافظ شیرازی در زمان سلطنت شاه یحیی در شیراز چهار غزل در مدح او سروده است(نقل باختصار از لغت نامه دهخدا)/ درويش: فقير."
      }
    ]
  },
  {
    "title": "غزل شماره ۳۹۳ حافظ",
    "verses": [
      {
        "text": "منم که شهره شهرم به عشق ورزیدن / منم که دیده نیالوده‌ام به بد دیدن",
        "explanation": "معنی بیت: این من باشم که به مهرورزی در شهر بلندآوازه ام و این من باشم که چشم را به ناپاکی آغشته نکرده ام  و عشق من از سر شهرت و هوای نفس نیست.\n\nمعنی واژگان:شهره: مشهور، معروف/ عشق ورزيدن: عاشقي و عشقبازي/ ديده: چشم/ بد ديدن: به بدي و با مقصود بد نگاه کردن، در مفهوم ديگري به معني آن است که به بدها و بديها نگاه کردن"
      },
      {
        "text": "وفا کنیم و ملامت کشیم و خوش باشیم / که در طریقتِ ما کافریست رنجیدن",
        "explanation": "معنی بیت: پیمان محبت را به سر بریم و تحمل سرزنش کنیم و با این همه شاد باشیم، چه در آئین ما از دوست رنجیدن و آزرده خاطر شدن کفر و ناسپاسی است.\n\nمعنی واژگان:وفا کنيم: به عهد و پيمانهاي خود پاي بند هستيم/ ملامت کشيم: سرزنش مردم را تحمّل مي کنيم، جزو ملامتيان هستيم/ طريقت: روش سير و سلوک/رنجيدن: آزرده شدن/ اشاراه ي حافظ به طريق ملامتيان است که شعبه اي شريف از صوفيانند"
      },
      {
        "text": "به پیرِ میکده گفتم که چیست راه نجات؟ / بخواست جامِ می و گفت عیب پوشیدن",
        "explanation": "معنی بیت: از پیر دلیل، مرشد روشن ضمیر پرسیدم راه رستگاری کدام است، پیر ساغری باده طلب کرد و گفت: رستگاری چشم از عیب بینی فرو بستن است. \n\nمعنی واژگان:پير ميکده: پير مغان، مرشد، مراد/ نجات: رستگاري/ خواستن جام نشانه اي از عيب است و در اين حال توصيه پير عيب پوشيدن است/ حافظ راه رستگاري را از پير ميخانه مي پرسد و پير ميخانه در حال شراب خواستن اين راه را به او نشان مي دهد."
      },
      {
        "text": "مرادِ دل ز تماشای باغِ عالم چیست؟ / به دستِ مردمِ چشم از رخِ تو گل چیدن",
        "explanation": "معنی بیت: مقصود دل از دیدار و نظارة بوستان گیتی چیست، مراد دل آنست که با دست مردمک دیده  از گلزار چهرة تو گل وفائی بچیند و بهره ای از وصل یابد.\n\nمعنی واژگان:مراد: آرزو، هدف/ تماشا: گردش و سياحت/ مردم چشم: مردمک چشم/گل چيدن: مقصود نظر کردن و نظربازي کردن است"
      },
      {
        "text": "به می‌پرستی از آن نقشِ خود زدم بر آب / که تا خراب کنم نقشِ خود پرستیدن",
        "explanation": "معنی بیت: نقش هستی خود را (به شیوة ملامتیان) با باده نوشی بر آب زدم تا با خدمت مخلصانه در میخانة معرفت اساس خودپرستی و انانیت را ویران کنم(در ضمن اشارتی دارد به این مطلب که نقش بر آب زدن یعنی چیزی را محو کردن و از میان بردن )\n\nمعنی واژگان:مي پرستي: باده نوشي و علاقه ي وافر به اين کار/ نقش بر آب زدن: کار بيهوده کردن."
      },
      {
        "text": "به رحمتِ سرِ زلفِ تو واثقم ور نه / کشش چو نبود از آن سو چه سود کوشیدن؟",
        "explanation": "معنی بیت: به عنایت گیسوی تو امیدی استوار دارم وگرنه چون جاذبه ای از جانب معشوق نباشد، کوشش عاشق بیچاره برای رسیدن به وصال سودی ندهد. شاعر گوید:\n\nتا که از جانب معشوق نباشد نظری\n\nکوشش عاشق بیچاره به جائی نرسد\n\nمعنی واژگان:رحمت: لطف و مهرباني/ زلف: معمولاً زلف نشانه ي کثرت است که عاشق حقيقي را به وحدت مي رساند/ واثق: مطمئن، اميدوار/ کشش: جذابيّت، جاذبه/ آن سو: مقصود طرف معشوق است/ تا که از جانب معشوقه نباشد کششي، کوشش عاشق بيچاره به جايي نرسد"
      },
      {
        "text": "عنان به میکده خواهیم تافت زین مجلس / که وعظ بی‌عملان واجب است نشنیدن",
        "explanation": "معنی بیت: از مجلس وعظ روی بر می تابیم و به میخانه می رویم چه اندرز این واعظان را که به دیگران پند می دهند و خود بدان چه می گویند عمل نمی کنند، نباید شنید.\n\nمعنی واژگان:عنان تافتن: برگشتن، رجعت/ وعظ: پند و نصيحت/بي عملان: کساني که به پند خود هم عمل نمي کنند"
      },
      {
        "text": "ز خطّ یار بیاموز مِهر با رخِ خوب / که گرد عارضِ خوبان خوش است گردیدن",
        "explanation": "معنی بیت: عاشق شدن بر چهرة زیبا را از سبزة عذار یار فرا گیر، بدانگونه که این خط سبز بر گرد رخسار نیکوان دور می زند و یکدم جدا نمی شود.\n\nمعنی واژگان:خط: مقصود موهاي نرم و لطيفي است که در اطراف چهره ي معشوق پيدا شده است/مهر: دوستي، عشق ورزي/ خوب: زيبا/گرد: اطراف/ عارض: چهره/ خوبان: زيبارويان/ خوش: دلپذير، لذت بخش/ گرديدن: گردش کردن، طوف کردن، دور زدن"
      },
      {
        "text": "مبوس جز لبِ ساقی و جامِ می حافظ / که دستِ زهدفروشان خطاست بوسیدن",
        "explanation": "معنی بیت: اي حافظ، جز لب ساقي و لب جام را نبوس، زيرا که بوسيدن دست زاهدان رياکار اشتباه است.\n\n\nمحصول بيت ــ اى حافظ غير از لب معشوق و جام مى چيزى را مبوس زيرا بوسيدن دست زهد فروشان مرايى خطاست. چون كه در شريعت به بوسيدن دست عزيزان اجازه داده شده، اما بوسيدن دست واعظان مكار نزد هيچ ملتى جايز نيست.\n\nمعنی واژگان:زهد فروشان: زاهدان ريايي/ خطا: اشتباه، نادرست."
      }
    ]
  },
  {
    "title": "غزل شماره ۳۹۴ حافظ",
    "verses": [
      {
        "text": "ای روی ماه‌منظر تو نوبهار حُسن / خال و خط تو مرکز حُسن و مدار حُسن",
        "explanation": "معنی بیت: ای که چهرةتو منظرة زیبای ماه را دارد و بهار آراستة جهان زیبائی است، خال سیاه رخسار تو مرکز دایرة جمال و سبزة عذار تو محیط و مدار این دایره است.\n\nمعنی واژگان:روي: چهره/ ماه منظر: آنچه به شکل ماه باشد/ نوبهار: فصل بهار، مظهر زيبايي، گل و شکوفه ي تازه، نوعي گل (در ميان فصول سال بهترين و زيباترين فصل نوبهار است و حسن و زيبايي نيز از جهتي براي هرکس وقتي مشخص دارد و در اجتماع نيز اشخاصي مظهر و نوبهار حسن اند.) /حسن: زيبايي/ خال: چون به صورت نقطه است به مرکز دايره و خط چون مانند دايره در اطراف چهره ي معشوق است به مدار يا محور دايره تعبير شده است/ خط: موهاي نرم و لطيفي که در اطراف چهره ي معشوق پيدا مي شود و زيبايي او را بيشتر مي کند"
      },
      {
        "text": "در چشم پرخمار تو پنهان فسون سِحر / در زلف بی‌قرار تو پیدا قرار حُسن",
        "explanation": "معنی بیت: در دیدة نیم مست تو معجزة جادوگری نهان است و در گیسوی پریشان تو قرارگاه زیبائی است.\n\nمعنی واژگان:پرخمار: خمارآلود، مخمور، خماري، خمارين/ فسون سحر: ورد جادوگري (حافظ اين ترکيب را طوري به کار برده است که انسان احساس مي کند که کلمه جمع است و اين به جهت «ن» در فسون است)/ بيقرار: پريشان"
      },
      {
        "text": "ماهی نتافت همچو تو از برج نیکویی / سروی نخاست چون قَدَت از جویبار حُسن",
        "explanation": "معنی بیت: از برج جمال و زيبايي، هيچ ماهي مانند تو نتابيد و از جويبار لطافت و حسن، هيچ سروي به موزوني تو نروييد.\n\nمحصول بيت ــ از برج زيبايى ماهى چون تو نتابيد: از برج لطافت چون تو ماهى طلوع نكرد. و از جويبار حسن، چون قدت سروى نرست، خلاصه نه چون تو ماهى ظاهر شد از اوج لطافت و نه چون قدت سروى رست از جويبار حسن.\n\nمعنی واژگان:نتافت: نتابيد، ندرخشيد/ برج: هريک از دوازده قسمت منطقة البروج که عبارتند از: حمل- ثور- جوزا – سرطان – اسد- سنبله- ميزان- عقرب- قوس- جدي- دلو، حوت/ نيکويي: خوبي/ برج نیکوئی: برج آسمان جمال /نخاست: سبز نشد، سر بر نزد/ جویبارحسن: جوی بوستان  زیبایی"
      },
      {
        "text": "خرّم شد از ملاحت تو عهد دلبری / فرّخ شد از لطافت تو روزگار حُسن",
        "explanation": "معنی بیت: از شیرین نمکی یا نمک حسن داشتن تو روزگار دلستانی طراوت و تازگی یافت و از نازک اندامی تو ایام زیبائی فرخنده ومبارک گشت.\n\nمعنی واژگان:خرّم: باطراوت و سرسبز/ ملاحت: نمکين بودن/ عهد دلبري: دور دلربايي/فرّخ: مبارک/ لطافت: لطف و صفا و ظرافت/ روزگار حسن: زمان زيبايي/ در اين بيت و دو بيت قبل از آن، نوعي قرينه سازي با ظرافت به کار رفته است."
      },
      {
        "text": "از دام زلف و دانهٔ خال تو در جهان / یک مرغِ دل نماند نگشته شکار حُسن",
        "explanation": "معنی بیت: هر طایر دلی که در عالم بود از بند گیسو و دانة خال تو نرست و صید شاهین جمال تو گشت."
      },
      {
        "text": "دائم به لطفِ دایهٔ طبع از میانِ جان / می‌پرورَد به ناز، تو را در کنار حُسن",
        "explanation": "معنی بیت: دایة طبیعت پیوسته با مهربانی از صمیم جان تو را در آغوش زیبائی خداداد پرورش می دهد.\n\nمعنی واژگان:دايم: همواره، هميشه/لطف: مهرباني/ از ميان جان: از صميم قلب/ مي پرورد: پرورش مي دهد/ به ناز: با ناز و نوازش/ کنار: آغوش"
      },
      {
        "text": "گِرد لبَت بنفشه از آن تازه و تر است / کآب حیات می‌خورَد از جویبار حُسن",
        "explanation": "معنی بیت: بر پیرامون لب تو بنفشة خط سبزت بدان جهت خرم و با طراوت است که آب نوشین بقا از جویبار بستان حسن تو می نوشد.\n\nمعنی واژگان:گرد: اطراف/ بنفشه: استعاره است براي موهاي نرم و لطيف اطراف لب معشوق/ آب حيات: آب زندگاني/ جويبار حسن: مقصود دهان معشوق است."
      },
      {
        "text": "حافظ طمع برید که بیند نظیر تو / دیّار نیست جز رُخَت اندر دیار حُسن",
        "explanation": "معنی بیت: حافظ امید ندارد که دیگری به جمال تو بیابد، جز طلعت دلگشای تو در ملک زیبائی چهره ای نیست.\n\nمعنی واژگان:طمع بريدن: قطع اميد کردن/ نظير: مثل، مانند/ديّار: کس، موجود، فرد/ ديار: سرزمين."
      }
    ]
  },
  {
    "title": "غزل شماره ۳۹۵ حافظ",
    "verses": [
      {
        "text": "گُلبرگ را ز سُنْبُلِ مُشکین، نِقاب کُن / یعنی که رُخ بپوش و جهانی، خراب کُن",
        "explanation": "معنی بیت: از سنبل مشکبوی گیسو بر برگ گل چهرة خود روپوشی بیفکن. یعنی روی در حجاب زلف نهان کن و یک جهان دل را از دیدار نومید ساز و در آتش اشتیاق بسوز و نابود کن\n\nمعنی واژگان:نقاب کن: بپوشان/ جهاني: مقصود عاشقان است که تعدادشان آنقدر زياد است که تقريباً همه ي جهانيان هستند/ خراب: پريشان و دل نگران."
      },
      {
        "text": "بِفْشان عَرَق ز چهره و اطرافِ باغ را / چون شیشه‌هایِ دیدهٔ ما پُرگُلاب کُن",
        "explanation": "معنی بیت:  عرق (خوی) از گل رخسار قطره قطره بریز و پیرامون بوستان را مانند شیشه های چشم ما که پر از گلاب سرشک است از گلاب چهره پر بساز.\n\nمعنی واژگان:بفشان: فرو ريز / از طرفي عرق چهره ي يار برتر از گلابي دانسته شده است که از گلهاي باغ بدست مي آيد"
      },
      {
        "text": "اَیّامِ گُل چو عمر، به رفتن، شتاب کرد / ساقی به دورِ بادهٔ گلگون، شتاب کُن",
        "explanation": "معنی بیت: روزهای بهار و عمر گل مانند زندگی ما زود گذر است، پس ای ساقی (نوشگر) بشتاب و می گلفام را به گردش آور و بنوشان.\n\nمعنی واژگان:ايّام گل: دوران شکوفايي گل سرخ/ دور: به گردش درآوردن/ باده: شراب/ گلگون: سرخ رنگ/ در اينجا کوتاهي عمر گل به کوتاهي عمر انسان تشبيه شده است (نه برعکس)/ ايّام در مفهوم ديگر همان «دور» است که به معني ديگرش در مصراع دوّم آمده است./ گل و گلگون با ظرافت به کار برده شده است."
      },
      {
        "text": "بُگْشا به شیوه، نرگسِ پُرخوابِ مست را / وز رَشک، چَشمِ نرگسِ رَعنا به خواب کن",
        "explanation": "معنی بیت: به ناز و کرشمه نرگس دیدة خواب آلود مخمور را باز کن و از حسد چشم نرگس خودنمای باغ را فرو بند.(چه نرگس از رشک تاب دیدن نرگس چشم تو را ندارد.)\n\nمعنی واژگان:به شيوه: با ناز و ادا و عشوه/ رشک: حسد/ نرگس رعنا: نرگس دوروي، گلي زيبا که از اندرون سرخ و از بيرون زرد است و معمولاً شعرا چشم را به آن و آن را به چشم تشبيه مي کنند/ به خواب کردن در مصراع دوم به مفهوم انصراف از جلوه گري است"
      },
      {
        "text": "بویِ بنفشه بشنو و زُلْفِ نگار گیر / بِنْگَر به رنگِ لاله و عَزْمِ شراب کُن",
        "explanation": "معنی بیت: بنفشه را بو کن و گيسوي زيبا و خوش بوي معشوق را در دست بگير و رنگ سرخ لاله را ببين و قصد نوشيدن شراب کن.\n\nمحصول بيت ــ بنفشه را بو كن آن وقت زلف نگار را به دست بگير، زيرا كه زلف نگار در رنگ و بو به بنفشه شباهت دارد. به رنگ لاله نظر انداز يعنى لاله را تماشا كن و سپس عزم شراب كن، يعنى اين چهار مى را با آن سه تا همراه كن. الحاصل در ايام بهار باده نوش باش.\n\nمعنی واژگان:بنفشه: گلي است که معمولاً زلف محبوب را به آن تشبيه مي کنند و مقصود بنفشه اي است که اکنون آن را نوعي داروي گياهي مي دانند/ نگار: محبوب زيبارو، معشوق خوش چهره/ لاله: اين گل هم شبيه جام شراب است و سرخي آن حاکي از رنگ شراب است/ عزم کردن: قصد کردن."
      },
      {
        "text": "زآنجا که رسم و عادتِ عاشق‌کشی توست / با دشمنان، قَدَح کَش و با ما عِتاب کُن",
        "explanation": "معنی بیت: چون شیوه و خوی تو کشتن بی دلان است، به ناخواه ما با دشمنان باده بپیما و با ما درشتی و گله آغاز کن\n\nمعنی واژگان:رسم و عادت: شيوه و روش/ عاشق کشي: سخت گيري به عاشق/ قدح کشيدن: پياله نوشي کردن، شرابخواري/ عتاب: سخنان و اعمال خشم آلود و سرزنش آميز(و در مورد معشوق البته با کمي توجّه لطف آميز به عاشق)"
      },
      {
        "text": "همچون حُباب، دیده به رویِ قَدَح گُشای / وین خانه را قیاسِ اساس از حُباب کُن",
        "explanation": "معنی بیت: حباب وار چشم بر قدح بدوز(مانند حباب که بر روی باده دیده دوخته است، تو هم چشم بر قدح بدوز) و اساس این خانة دنیا را مانند حباب (غوزة آب) سست و بی دوام بدان.\n\nمعنی واژگان:قدح: جام شراب/ ديده به روي قدح گشاي: يعني هر وقت چشم باز مي کني چشمت به جام شراب بنگرد/ اين خانه: مقصود اين جهان است/ قياس کن: بسنج، مقايسه کن/ اساس: بنياد و پايه."
      },
      {
        "text": "«حافظ»، وِصال می‌طَلَبَد از رهِ دُعا / یا رب، دعایِ خسته‌دلان، مُسْتَجاب کُن",
        "explanation": "معنی بیت: حافظ از روي نياز، وصال يار را طلب مي کند. خدايا، دعاي عاشقان آزرده خاطر و غمگين را اجابت کن.\n\nمحصول بيت ــ حافظ با دعا وصال مى\u200Cخواهد. يارب دعاى خسته\u200Cدلان را مستجاب كن. مراد : حافظ خسته دل دعا مى\u200Cكند كه به وصال برسد، يارب دعايش را قبول كن يعنى به جانانش برسان.\n\nمعنی واژگان:وصال: رسيدن به معشوق/ خسته دلان: دل آزردگان/ مستجاب کن: حاجت روا کن."
      }
    ]
  },
  {
    "title": "غزل شماره ۳۹۶ حافظ",
    "verses": [
      {
        "text": "صبح است ساقیا قدحی پرشراب کن / دور فلک درنگ ندارد شتاب کن",
        "explanation": "معنی بیت: ای ساقی بامداد است، ساغری از باده سرشار کن. گردش گردون ثبات و آرام ندارد و فرصت عیش را زود سپری می سازد، پس در فراهم آوردن اسباب خوشدلی بشتاب.\n\nمعنی واژگان:قدح: پياله، جام/ دور: گردش/ درنگ: تأمل، تأخير، توقف، ديرکرد."
      },
      {
        "text": "زان پیش‌تر که عالم فانی شود خراب / ما را ز جام بادهٔ گلگون خراب کن",
        "explanation": "معنی بیت: پیش از آن که این جهان زودگذر ویران شود، با ساغر بادۀ گلفام بنای خودپرستی ما را ویران کن و ما را از قید این نیستی هست نما وارهان.\n\nمعنی واژگان:عالم فاني: دنياي تباه شونده. خراب: ويران و زير و رو. باده ي گلگون: شراب سرخ/ خراب (در مصراع دوم) مست لايعقل، سياه مست"
      },
      {
        "text": "خورشید می ز مشرق ساغر طلوع کرد / گر برگ عیش می‌طلبی ترک خواب کن",
        "explanation": "معنی بیت: آفتاب باده از مشرق جام برآمد، اگر ساز و سامان خوشدلی و شادی میجوئی خواب را رها کن و برخیز.\n\nمعنی واژگان: طلوع کرد: طالع شد، سر برزد/ برگ عيش: وسيله ي شادي و عشرت."
      },
      {
        "text": "روزی که چرخ از گل ما کوزه‌ها کند / زنهار کاسهٔ سر ما پرشراب کن",
        "explanation": "معنی بیت: آن روز که فلک از خاک پیکر فرسوده ی ما سبو سازد، هان کاسه ی سر ما را  از باده سرشار کن.\n\nمعنی واژگان:چرخ: آسمان، فلک/ زنهار: مواظب باش، مراقب باش."
      },
      {
        "text": "ما مرد زهد و توبه و طامات نیستیم / با ما به جام باده صافی خطاب کن",
        "explanation": "معنی بیت: ما اهل پارسایی و توبه کردن از نوشیدن می و ادعای کرامت و خودنمایی نیستیم، آنگاه که با ما آهنگ گفتگو داری نخست می بیار و پس از آن با ما سخن ساز کن.\n\nمعنی واژگان:زهد: مقصود زهد ريايي است/ توبه: مقصود توبه ي زباني و رياکارانه است/ طامات: گزافه گوييهاي صوفيان ريايي/ باده ي صافي: جام شراب خالص/ خطاب کن: گفتگو کن، طرف سخن شو"
      },
      {
        "text": "کار صواب، باده پرستی‌ست حافظا / برخیز و عزم جزم به کار صواب کن",
        "explanation": "معنی بیت: محصول بيت ــ اى حافظ باده\u200Cپرستى كار خوبى است، مراد راه درستى است پس حال برخيز و عزم و نيت به كار صواب كن. يعنى قصد و نيت باده\u200Cپرستى باشد و از اين نيت منصرف مشو.\n\n\n\nمحصول بيت ــ اى حافظ باده\u200Cپرستى كار خوبى است، مراد راه درستى است پس حال برخيز و عزم و نيت به كار صواب كن. يعنى قصد و نيت باده\u200Cپرستى باشد و از اين نيت منصرف مشو.\n\nمعنی واژگان:صواب: درست/ باده پرستي: مي پرستي، شرابخوارگي، مستي/ برخيز: آماده شو/ عزم: قصد، اراده/ جزم کردن: محکم کردن"
      }
    ]
  },
  {
    "title": "غزل شماره ۳۹۷ حافظ",
    "verses": [
      {
        "text": "ز در در آ و شبستان ما منور کن / هوای مجلس روحانیان معطر کن",
        "explanation": "معنی بیت: از در سرای به درون بخرام و اقامتگاه شبانه یا شب خانه ی ما را که تاریک است، به نور جمال خود روشن کن و هوای محفل اهل معنی را به قدوم خود بویا ساز.\n\nمعنی واژگان:ز در درآ: وارد خانه شو، به درون خانه بيا/ شبستان: خانه، حرمسرا، استراحتگاه شبانه/ منوّر: روشن، نوراني/ هوا: قضا/ روحانيان: اهل دل/ معطّر: خوشبو، عطراگين."
      },
      {
        "text": "اگر فقیه نصیحت کند که عشق مباز / پیاله‌ای بدهش گو دماغ را تر کن",
        "explanation": "معنی بیت: اگر دانای دین اندرز دهد که از عشق ورزی دست بدار، جامی به وی بده و  بگو  بنوش تا تر دماغ شوی و از خشکی برهی.\n\nمعنی واژگان:فقيه: عالم مذهبي، کسي که فقه مي داند، به تعبير قدما دانشمند/ عشق مباز: به دنبال عشق و عاشقي مرو/ پياله: مقصود جام شراب/ گو دماغ را تر کن: تا بر سر عقل بيايد و از خشک مغزي برهد/ در بيت طنز ماهرانه اي هست و اشاره اي است به عشق و مستي"
      },
      {
        "text": "به چشم و ابروی جانان سپرده‌ام دل و جان / بیا بیا و تماشای طاق و منظر کن",
        "explanation": "معنی بیت: دل و جان به چشم و ابروی یار دادم، بشتاب و بیا تا طاق و نظرگاهی زیبا نظاره کنی.\n\nمعنی واژگان:جانان: معشوق/ دل و جان سپردن: سخت عاشق شدن/ طاق: سقف هلالي که معمولاً در محراب به کار مي رود و ابروي هلالي معشوق را به آن تشبيه مي کنند/ منظر: نظرگاه، جلوه گاه/ معمولاً طاق و منظر براي عمارتهاي باشکوه و ديدني به کار مي رود که مردم براي تماشاي آن مي روند."
      },
      {
        "text": "ستاره شب هجران نمی‌فشاند نور / به بام قصر برآ و چراغ مه بر کن",
        "explanation": "معنی بیت: ستاره ی شبانگاه جدایی فروغ ندارد، تو بر بام کاخ برشو و چراغ ماه رخسار خود را برافروز و طلعت تابناکت را بنما.\n\nمعنی واژگان:هجران: دوري از يار، فراق/ نمي فشاند نور: روشني بخش نيست/ برآ: بالا بيا/برکن: روشن کن و بالا ببر/ ستاره ي شب هجران يعني ستاره در شب هجران"
      },
      {
        "text": "بگو به خازن جنت که خاک این مجلس / به تحفه بر سوی فردوس و عود مجمر کن",
        "explanation": " معنی بیت: به رضوان نگاهبان بهشت بگو که غبار این محفل را به ارمغان با خود به باغ فردوس بر و این خاک معطر را عود مجمر بهشت ساز.\n\nمعنی واژگان:خازن: خزينه دار/ خازن بهشت: همان رضوان دربان بهشت است/ اين مجلس: همان محفل روحانيان است/ تحفه: سوغات، هديه/ فردوس: بهشت/ عود: چوبي است که در آتش مي ريزند و باعث خوشبو شدن فضا مي شود/ مجمر: آتشدان، منقل"
      },
      {
        "text": "از این مزوجه و خرقه نیک در تنگم / به یک کرشمه صوفی‌وشم قلندر کن",
        "explanation": "معنی بیت: از این کلاه پنبه ای و دلق پشمینه ی صوفی نمایان مزور سخت به تنگ آمده ام، ای محبوب، با کرشمۀ  عنایت و نگاه مهری که از آن صوفیان با صفاست مرا وارسته ای پاکباز بساز و از زهدفروشی و خودنمایی وارهان.\n\nمعنی واژگان:مزوّجه: کلاهي که ميان آن آکنده از پنبه بوده و صوفيان بر سر مي گذاشته اند، تاج صوفيان/ خرقه: لباس صوفيان و درويشان/ مقصود از مزوجه و خرقه در مصراع اول کلاه و خرقه صوفيان رياکار و صوفيانه./ وش:مقصود از کرشمه ي صوفي وش، نگاههاي مؤثري بوده است که صوفيان بزرگ با همان نگاه سالکين را به طريق مطلوب مي کشانيده اند/ قلندر: کسي است که سعي در تخريب عادات و رسوم کند و سرمايه ي حالش جز فراغ خاطر نباشد، حافظ قلندران را صوفيان راستين و درستکار مي داند."
      },
      {
        "text": "چو شاهدان چمن زیردست حسن تواند / کرشمه بر سمن و جلوه بر صنوبر کن",
        "explanation": "  معنی بیت: چون زیبایان گلزار در جمال فرو دست تواند، پس با چهره ی زیبای خود بر یاسمن ناز بنما و با قامت بلند در پیش صنوبر خودنمایی کن.\n\nمعنی واژگان:شاهدان چمن: زيبايان باغ، مقصود گلهاي باغ است/ زيردست: پايين تر، فروتر/ حسن: زيبايي/ کرشمه: ناز و غمزه، به گوشه ي چشم نگريستن/ سمن: گل ياسمن/ جلوه کردن: جلوه فروشي کردن، ناز و افتخار کردن/ صنوبر: درختي است که معمولاً قد و قامت يار را به آن تشبيه مي کنند"
      },
      {
        "text": "فضول نفس حکایت بسی کند ساقی / تو کار خود مده از دست و می به ساغر کن",
        "explanation": "معنی بیت: هرزه درائی  و بیهوده گویی نفس داستان ها می سراید ولی تو ای ساقی به کار خود بپرداز و می در جام کن تا دل ما را از غم دنیا آزاد کنی.\n\nمعنی واژگان:فضول نفس: هرزه دراي پر حرف/ حکايت بسي کند: حرف زيادي مي زند/ ساغر: جام شراب"
      },
      {
        "text": "حجاب دیده ادراک شد شعاع جمال / بیا و خرگه خورشید را منور کن",
        "explanation": "معنی بیت: در پرتو زیبایی تو چشم خرد خیره شد، برخیز و سراپرده ی آفتاب را به فروغ جمال خود نورانی کن.\n\nمعنی واژگان:حجاب: پرده، مانع/ ديدۀ ادراک: چشم فهم و درک/ شعاع جمال: پرتو زيبايي/ خرگه خورشيد: سراپرده ي خورشيد، مقصود دل شاعر است/ منوّر: نوراني، روشن"
      },
      {
        "text": "طمع به قند وصال تو حد ما نبود / حوالتم به لب لعل همچو شکر کن",
        "explanation": "معنی بیت: امید رسیدن به شهد وصال تو از اندازه ی توان ما بیرون است، کار ما را به لب شکرین واگذار تا مگر به بوسه ای دل ما را خوش سازد.\n\nمعنی واژگان: حدّ ما نبود: در حدّ ما نيست، ما هرگز به آن نمي توانيم رسيد/ حوالتم کن: مرا ارجاع بده، مرا بفرست بسوي/ لب لعل: لب گلگون/ قند وصال: شهد وصل"
      },
      {
        "text": "لب پیاله ببوس آنگهی به مستان ده / بدین دقیقه دماغ معاشران تر کن",
        "explanation": "معنی بیت: ای محبوب، بر لب جام برای تبرک بوسه ای بزن و آنگاه به دست مستان بده و با این لطیفه و شیرین کاری مصاحبان را تردماغ و سر خوش بساز.\n\nمعنی واژگان:لب پياله ببوس: کمي از جام شراب را بنوش/ آنگهي: سپس/ مستان: ميخواران/ دقيقه: نکته ي باريک، کار با ظرافت، شيرينکاري/ معاشران: همنشينان، مجلسيان/ دماغ تر کردن: شاداب کردن و سر حال آوردن."
      },
      {
        "text": "پس از ملازمت عیش و عشق مه‌رویان / ز کارها که کنی شعر حافظ از بر کن",
        "explanation": "معنی بیت: پس از پرداختن به عيش و خوشي و عشق ورزي به معشوقان ماه رو، از جمله کارهايي که بايد انجام دهي، اين است که شعر حافظ را از حفظ کني.\n\nمحصول بيت ــ پس از عيش و عشرت و عشق\u200Cورزى و عشقبازى با مهرويان از كارهايى كه مى\u200Cكنى يكى هم اين باشد كه شعر حافظ را حفظ كنى يعنى بعد از انجام آن كارها كارت ازبر كردن شعر حافظ باشد الحاصل بعد از آن به اين كار مشغول باش.\n\nمعنی واژگان:ملازمت: پيوستگي/ اشتغال عيش: شادي و عشرت/ از بر کردن: به حافظه سپردن."
      }
    ]
  },
  {
    "title": "غزل شماره ۳۹۸ حافظ",
    "verses": [
      {
        "text": "ای نور چشم من سخنی هست گوش کن / چون ساغرت پُر است بنوشان و نوش کن",
        "explanation": "معنی بیت: ای نور دیده ی من سخنی دارم که باید بنیوشی. اکنون که جام عیش تو سرشارست خود بنوش و به دیگران هم پیاله ای بده به کنایه یعنی خود از جهان کام بگیر و به دیگران هم مددی برسان.\n\nمعنی واژگان:نور چشم: فرزند/ ساغر: جام شراب/ نوش کن: با لذّت بنوش، نوش جان کن."
      },
      {
        "text": "در راه عشق وسوسهٔ اهرمن بسیست / پیش آی و گوشِ دل به پیام سروش کن",
        "explanation": "معنی بیت: در طریق عشق الهی فریب ابلیس نفس بسیارست و گاه امر بر آدمی مشتبه می شود، مردانه گام پیش نه و از شر وسوسه ی نفس بدفرمای خود را برهان و پیغام هاتف غیبی را به گوش جان بنیوش.\n\nمعنی واژگان:وسوسه: ايجاد ترديد و دودلي/ اهرمن: شيطان/ بسي: زياد، بسيار/ سروش: هاتف ربّاني، هاتف غيبي، جبرئيل"
      },
      {
        "text": "برگ نوا تبه شد و ساز طرب نماند / ای چنگ ناله برکش و ای دف خروش کن",
        "explanation": "معنی بیت: ساز و برگ عیش و خوشی نابود شد و سامان شادی برجای نماند و بر باد رفت. ای چنگ از فقدان اسباب خوشی ناله بلند کن و ای دف بانگ برآور.\n\nمعنی واژگان:برگ: وسيله/ نوا: آواز و صداي خوش(برگ و نوا مي تواند به معني وسيله ي معاش و وسائل زندگي باشد. )/ تبه شد: از ميان رفت/ ساز: وسيله، لوازم/ طرب: شادي و نشاط /چنگ: يکي از سازهاي زهي است /ناله برکش: صدا را به ناله و افغان بلند کن/دف: دايره، دايره ي زنگي/ خروش کن: فرياد بزن/ ناله ي چنگ و خروش دف نشانه ي تظلّم و دادخواهي است و نيز اشاره به آماده کردن آن نوا و طرب از دست رفته است./ایهام در برگ و نوا"
      },
      {
        "text": "تسبیح و خرقه لذّت مستی نبخشدت / همّت در این عمل طلب از می‌فروش کن",
        "explanation": "معنی بیت: سبحه و دلق اهل ریا خوشی سرمستی از جام معرفت و باده ی معنی را به تو نمی دهد،در این کار باید عنایت و توجه باطنی از پیر میکده یا مرشد صاحبدل خواست تا به شادی راستین توان رسید.\n\nمعنی واژگان:خرقه: لباس درويشان و صوفيان/ لذّت: خوشي/ مستي: از خود بيخودي و رستن از خود و خودي/ همّت: اراده، خواستن، توجه شديد باطني/ اين عمل: مقصود مستي است/ طلب کن: بخواه/ اين بيت نيز مبيّن نفي تصوّف رياکارانه و اثبات مستي صادقانه است"
      },
      {
        "text": "پیران سخن ز تجربه گویند گفتمت / هان ای پسر که پیر شوی پند گوش کن",
        "explanation": "معنی بیت: اي فرزند که اميدوارم پير شوي، سخني با تو دارم. بدان و آگاه باش که پيران از روي تجربه سخن مي گويند. پند آنها را گوش کن.\n\nمحصول بيت ــ پيران سخن به تجربه گويند: هرگز كارى كه تجربه نكرده\u200Cاند درباره\u200Cاش حرف نمى\u200Cزنند. گفتمت. يعنى حرفى كه به تو گفتم سخن مجرب من است: حال هان اى پسر كه پير شوى نصيحت گوش كن. يعنى هميشه پند را گوش كن حتى زمانى كه پير شوى. الحاصل از پند نپذيرفتن بپرهيز.\n\nمعنی واژگان:که پير شوي: از يک ديدگاه به معني «که خود روزي پير خواهي شد» است و از ديدگاه ديگر مي توان آن را به عنوان دعا دانست./ توصيه ي پند گوش کردن خود نوعي پند است و اين نوعي طنز است."
      },
      {
        "text": "بر هوشمند سلسله ننهاد دست عشق / خواهی که زلف یار کشی ترک هوش کن",
        "explanation": "معنی بیت: پنجه ی نیرومند عشق بر پای کسی که فرمانبر عقل مصلحت اندیش و سودجوست، زنجیر نمی نهد. اگر بر آن سری که دست در گیسوی یار زنی، هوش و خرد را رها کن و عشق بورز.\n\nمعنی واژگان:هوشمند: عاقل، هوشيار/ سلسله: زنجير/ زلف يارکشي: عاشق شوي."
      },
      {
        "text": "با دوستان مضایقه در عمر و مال نیست / صد جان فدای یار نصیحت نیوش کن",
        "explanation": "معنی بیت: با یاران راستین در عمر و مال تنگ گرفتن و دریغ کردن روا نیست، باید نه یک جان بلکه صد جان قربان دوستی کرد که اندرز پذیر است.\n\nسعدی گوید:\n\nزر چه باشد که نثار قدم دوست کنم\n\nسر و جان را نتوان گفت که مقداری هست\n\nمعنی واژگان:مضايقه: دريغ داشتن/ نصيحت نيوش: پندپذير."
      },
      {
        "text": "ساقی که جامت از می صافی تهی مباد / چشم عنایتی به من دردنوش کن",
        "explanation": "معنی بیت: اي ساقي که اميدوارم جام شرابت هرگز از باده ي صاف و روشن خالي نباشد، نگاه عنايتي هم به من عاشق دردنوش بيفکن.\n\nمحصول بيت ــ اى ساقى كه قدحت از باده صاف خالى مباد «خدا نكند كه خالى گردد» نظر عنايتى به من دردكش كن. مراد: به من دردمند با عين عنايت نظر كن.\n\nمعنی واژگان:جامت: مقصود جامي است که ساقي آن را پر از مي مي کند و به ميخواران مي دهد/ مي صافي: شراب خالص و بدون دُرد/ تهي: خالي/ دردنوش: کسي که تا آخرين قطره ي جام را مي نوشد، به کنایه مقصود کهنه شرابخوار یا درد آشام ،سخت علاقمند به ميخوارگي."
      },
      {
        "text": "سرمست در قبای زرافشان چو بگذری / یک بوسه نذر حافظ پشمینه‌پوش کن",
        "explanation": "معنی بیت: چون شاد و سرخوش قبای زرکش پوشیده رهسپار شوی، شکرانه را یک بوسه به حافظ درویش به رسم نیاز بده.\n\nمعنی واژگان:سرمست: مغرور و خوشحال/ قبا: جامه و پوشش قديمي/ زرافشان: زربفت/ نذر کردن: عهد کردن با خدا و وفا کردن به آن عهد/ پشمينه پوش: درويش"
      }
    ]
  },
  {
    "title": "غزل شماره ۳۹۹ حافظ",
    "verses": [
      {
        "text": "کرشمه‌ای کن و بازار ساحری بشکن / به غمزه رونق و ناموس سامری بشکن",
        "explanation": "معنی بیت: جلوه ی حسنی بنما و با افسون نگاه خود بازار جادوگری را از رونق بینداز و با ناز و کرشمه رونق کار و شهرت و آوازه ی سامری را از میان ببر.\n\nمعنی واژگان:کرشمه: ناز و غمزه، به گوشه ي چشم اشاره کردن/ بازار شکستن: از رونق انداختن/ ساحري: سحر و جادو/ غمزه: ناز و کرشمه، اداهاي شيرين/ رونق: رواج/ ناموس: آبرو/ سامري: يکي از گروه بني اسرائيل که همراه حضرت موسي به سوي ارض موعود مي رفتند و گوساله اي از طلا ساخت و با سحر و جادو آن را به صدا درآورد و گروهي به او گرويدند، آن که پرستش گوساله کرد (نقل از منتهی الارب) نام ساحر معروف عصر حضرت موسی که در غیاب آن حضرت از زر و زیورها گوساله ای ساخت و قوم موسی را فریفت و گفت معبود شما و موسی همین گوساله است، نگاه کنید به آیات ۸۵ به بعد سوره ی طه (۲۰)"
      },
      {
        "text": "به باد ده سر و دستار عالمی یعنی / کلاه گوشه به آیین سروری بشکن",
        "explanation": "معنی بیت: گوشه ی کلاه خود را به شیوه ی سروری و تاج داری در جهان خوبان خم بده و بر زن و بر دلبری بیفزا تا سر و سربند یک عالم یا عالمیان را به باد دهی.\n\nمعنی واژگان:به باد ده: از ميان ببر/ دستار: سربند، عمامه/ به باد دادن سر و دستار: سر بند و عمامه ديوانه شدن و همه چيز را فدا کردن/ عالمي: همه ي مردمان دنيا/ کلاه گوشه شکستن: کلاه را کج نهادن، طرفي از کلاه را تو بردن/ آيين سروري: روشي که بزرگان اعمال مي کنند"
      },
      {
        "text": "به زلف گوی که آیین دلبری بگذار / به غمزه گوی که قلب ستمگری بشکن",
        "explanation": "معنی بیت: به گیسوی پریشان خود بگو که دست از روش دل ربودن بردار و به ناز و کرشمه خود بفرما که قلب سپاه ستم را بشکند و بیش با تیر نگاه و کمان ابرو عاشقان را دل خسته نسازد.\n\nمعنی واژگان:آيين دلبري: روش دل بردن، راه و رسم عاشق کردن/. بگذار: رها کن/ غمزه: ناز و کرشمه و اداهاي شيرين/قلب شکستن: شکست دادن، از ميان بردن./ مقصود از آيين دلبري در مصراع اوّل، دل بردن توأم با رنج دادن عاشق است و مقصود از ستمگري نيز ظلم و ستم به عاشقان است"
      },
      {
        "text": "برون خرام و ببر گوی خوبی از همه کس / سزای حور بده رونق پری بشکن",
        "explanation": "معنی بیت: به ناز و کرشمه ای جلوه بنما و گوی حسن از میدان خوبان بربای و حور بهشتی را که ادعای برابری با تو در زیبایی دارد به سزای خود برسان و بازار جمال پریان را بی رونق بساز.\n\nمعنی واژگان:برون خرام: با ناز و کرشمه از خانه بيرون آي و جلوه گري کن/گوي خوبي بردن (از): در مسابقه ي (زيبايي) از همه پيشي گرفتن/ حور: زنان زيبا و سياه چشم بهشتي/ سزاي حور بده: زنان زيبايي بهشتي را تنبيه کن/ رونق شکستن: از رواج انداختن/ پري: جن مؤنث که مظهر زيبايي است."
      },
      {
        "text": "به آهوان نظر شیر آفتاب بگیر / به ابروان دوتا قوس مشتری بشکن",
        "explanation": "معنی بیت: شیر خورشید را گرفتار آهوان چشم خود کن و با ابروان خمیده کمان مشتری را خرد کن.\n\nمعنی واژگان: شيرآفتاب: خانه ي ممتاز خورشيد برج اسد است که در اين زمان خورشيد با زمين نزديک ترين فاصله را دارد/ معمولاً شير آهو را مي گيرد ولي در اينجا اين آهوانند که شير را مي گيرند/ دوتا: خميده/ قوس مشتري: ستاره ي مشتري يکي از دو خانه اش قوس است (خانه ي ديگر آن حوت است)"
      },
      {
        "text": "چو عطرسای شود زلف سنبل از دم باد / تو قیمتش به سر زلف عنبری بشکن",
        "explanation": "معنی بیت: چون گیسوی سنبل با دم نسیم عطرافشانی آغازد، تو با پریشان کردن زلف عنبر بوی بهای عطر سنبل را بکاه و بی قدر و قیمتش بساز.\n\nمعنی واژگان:عطرساي: خوشبوکننده/ زلف سنبل: گلبرگهاي سنبل به زلف سنبل تعبير شده است/ دم باد: نفس باد، وزش باد/ قيمت شکستن: از ارزش انداختن، بي بها ساختن/ عنبري: خوشبو، معطر"
      },
      {
        "text": "چو عندلیب فصاحت فروشد ای حافظ / تو قدر او به سخن گفتن دری بشکن",
        "explanation": "معنی بیت: چون بلبل در بازار سخن شیوایی عرضه کند تو قدر و مقام او را با سخن سرایی به زبان فارسی دری کاسته ساز و بازارش را از رونق بینداز.\n\nمعنی واژگان:عندليب: بلبل/ فصاحت فروشد: زبان آوري خود را به رخ اين و آن مي کشد/ قدر: ارزش/ دري: زبان فارسي که از زمان ساسانيان به بعد در ايران رايج شده است و منسوب به دربار پادشاهان است."
      }
    ]
  },
  {
    "title": "غزل شماره ۴۰۰ حافظ",
    "verses": [
      {
        "text": "بالابلندِ عِشْوِه‌گرِ نقش‌بازِ من / کوتاه کرد قصّهٔ زُهْدِ درازِ من",
        "explanation": "معنی بیت: دلبر بلند قامت فریبا و نیرنگ باز من داستان پارسایی دیرینه ی مرا کوتاه کرد، به کنایه یعنی پیرانه سر عاشقی پیشه کردم و ترک زهد گفتم.\n\nمعنی واژگان:بالابلند: بلند قد، خوش قد و قامت، بلندبالا/ عشوه گر: طنّاز، پرناز و ادا/ نقش باز: زيرک، حيله گر، کسي که براي عاشق خود نقشه ها مي کشد تا او را در عشق استوارتر کند يا امتحان کند/ قصّه زهد دراز: ماجراي زهد و تقواي ساليان بي شمار./ اين عشق او بود که به زهد ساليان دراز من پايان داد"
      },
      {
        "text": "دیدی دلا که آخرِ پیری و زُهْد و عِلْم / با من چه کرد دیدهٔ معشوقه‌بازِ من؟",
        "explanation": "معنی بیت: اي دل، ديدي که سرانجام سر پيري چشم عاشق پيشه ي زيباپسند من، پس از عمري پارسايي و دانش اندوزي با من چه کرد و چه بلايي بر سرم آورد!\n\nمحصول بيت ــ اى دل ديدى كه در آخر پيرى و زهد و علم، ديده معشوقه بازم با من چه كرد. مراد: در پايان عمر با وجود زهد و علم و تقوى چشمم جانان را ديد كه تو عاشق شدى، اى دل تو و ديده\u200Cام به سر من بلاها آورديد.\n\nمعنی واژگان:معشوقه باز: زيباپسند، عاشق، خواستار محبوب و معشوق"
      },
      {
        "text": "می‌ترسم از خرابیِ ایمان که می‌برد / مِحْرابِ ابرویِ تو، حُضورِ نمازِ من",
        "explanation": "معنی بیت: از ویران شدن بنای ایمان خود نگرانم، چه طاق ابروی تو جمعیت خاطر و حضور قلب مرا در هنگام عقد نماز صلب می کند، که گفته اند لا صلوة الا بحضور القلب (هیچ نمازی جز به شرط حصول حضور قلب درست نباشد.)\n\nمعنی واژگان: حضور: مقصود حضور قلب است که لازمه ي نماز است./ در نمازم خم ابروي تو در ياد آمد – حالتي رفت که محراب به فرياد آمد"
      },
      {
        "text": "گفتم به دَلْقِ زَرْق بپوشم نشانِ عشق / غَمّاز بود اَشْک و عَیان کرد رازِ من",
        "explanation": "معنی بیت: با خود گفتم با خرقه ی نیرنگ و زهد نمایی آثار عاشقی خود را پنهان سازم، در این میان آب دیده ی من پرده دری کرد و راز عشق مرا هویدا ساخت.\n\nمعنی واژگان:گفتم: با خود گفتم/ دلق زرق: خرقه ي تزوير و ريا/ غمّاز: سخن چين، رسواکننده/ عيان کرد: آشکار ساخت/ ماجري کم کن و بازآ که مرا مردم چشم – خرقه از سر به در آورد و به شکرانه بسوخت"
      },
      {
        "text": "مست است یار و یادِ حریفان نمی‌کند / ذکرش به خیر‌، ساقیِ مِسْکین‌نوازِ من",
        "explanation": "معنی بیت: یار اینک از باده سرخوش است و یادی از مصاحبان خود نمی کند، یاد ساقی مهربان ما خوش و نکو باد که به عاشقان درویش ناتوان لطفی داشت (مراد از ساقی باز همان یار است که پیش از این عنایت به حریفان داشت)\n\nمعنی واژگان:حريفان: دوستان، هم پيالگان/ ذکرش به خير: يادش به خير/ مسکين نواز: آن که به بيچاره نظر لطف دارد."
      },
      {
        "text": "یا رب کی آن صبا بِوَزَد کز نسیمِ آن / گَرْدَد شمامهٔ کَرَمَش، کارسازِ من؟",
        "explanation": "معنی بیت: پروردگارا، آن باد بهاری چه زمانی وزیدن خواهد گرفت که بوی خوش نسیم کرمش چاره ساز من بیدل شود.\n\nمعنی واژگان:صبا: بادي که از شمال و مشرق مي وزد و پيام آور و پيام بر ميان عاشق و معشوق است/ نسيم: بو/ شمامه: عطردان، وسيله ي معطرکننده ي دست و فضا، دستنبو/ کارساز: رواج دهنده ي کار، درمان و چاره ي کار."
      },
      {
        "text": "نقشی بر آب می‌زنم از گریه، حالیا / تا کی شود قرینِ حقیقت، مجازِ من",
        "explanation": "معنی بیت: اکنون گریه ی من از سر ریا و تزویر است و مانند نقش بر آب زدن است که کاری بیهوده است. نمیدانم چه زمان از این گریه ی مجازی دست باز خواهم داشت و از سوز دل گریه ی حقیقی خواهم کرد.\n\nمعنی واژگان:نقش برآب زدن: اشاره است به گريه کردن و در همان حال تصوير يار را در نظر مجسم کردن، معني ديگر آن کار بيهوده کردن است / حاليا: اکنون/ قرين: مطابق /مجاز: آنچه غيرواقعي است/ حقيقت: آنچه واقعي است."
      },
      {
        "text": "بر خود، چو شمع، خنده‌زنان، گریه می‌کنم / تا با تو سنگ‌دل چه کُنَد سوز و سازِ من؟",
        "explanation": "معنی بیت: بر حال تباه خود شمع سان خنده ام می گیرد و اشکم روان می شود، نمی دانم که این سوز و ساز در دل سخت تو چه تأثیری خواهد کرد.\n\nمعنی واژگان:برخود: به حال خودم/ سنگدل: بيرحم /سوز و ساز: سوختن و ساختن./ سوز مربوط به گريه و ساز مربوط به خنده است."
      },
      {
        "text": "زاهد؛ چو از نمازِ تو کاری نمی‌رود / هم مستیِ شبانه و راز و نیازِ من",
        "explanation": "معنی بیت: ای پارسا، چون از نماز تو کاری ساخته نیست و گرهی نمی گشاید، همانا مستی شبانه و ذکر عاشقانه من برآن برتری دارد.\n\nمعنی واژگان:زاهد: مقصود زاهد رياکار و متظاهر است و نماز رياکارانه فايده اي ندارد/ مستي شبانه: مستي هاي پنهاني که در آن ريايي نيست و راز و نياز عاشقانه که دور از چشم مردم به عمل مي آيد (= مناجات (که همريشه ي نجوي است») و اين دو است که در آنها ريا و شرک نيست و مورد قبول معشوق حقيقي واقع مي شود."
      },
      {
        "text": "«حافظ»، زِ گریه سوخت بگو حالش ای صبا / با شاهِ دوست‌پرورِ دشمن‌گُدازِ من",
        "explanation": "معنی بیت: اي باد صبا، حافظ از شدّت گريه سخت به رنج افتاد و سوخت. حال زار او را با شاه دوست پرور دشمن سوز من بازگو کن.\n\nمحصول بيت ــ حافظ از غصه سوخت. اى صبا وضع و حال حافظ را به شاهى كه دوستان را در كنف حمايت خود دارد و دشمن را نابود مى\u200Cكند، اعلام كن كه حافظ را مورد تفقد و توجه خود قرار دهد.\n\nمعنی واژگان:سوخت: خواهد سوخت و سوختن در اينجا به معني تباه شدن و از ميان رفتن است و کلمه ي «سوخت» از آن جهت استعمال شده است که با «گداز» تناسب داشته باشد/ دشمن گداز: دشمن سوز، خصم سوز، کسي که دشمنان را به سختي برمي اندازد / صبا: بادي که از طرف شمال يا مشرق مي وزد و پيام آور و پيام بر است."
      }
    ]
  },
  {
    "title": "غزل شماره ۴۰۱ حافظ",
    "verses": [
      {
        "text": "چون شوم خاک رهش دامن بیفشاند ز من / ور بگویم دل بگردان رو بگرداند ز من",
        "explanation": "معنی بیت: چون غبار راه وی گردم، دامن از گرد وجود من پاک می کند و خود را از من دور می سازد و اگر بگویم دل از جفا بگردان و مهربان شو، روی از من می تابد و اعراض می کند.\n\nمعنی واژگان:خاک ره: متواضع، فروتن با اشاره به معني حقيقي آن يعني خاک کوچه و گذرگاه/ دامن افشاندن: ترک کردن و با بيزاري دور شدن با اشاره به معني حقيقي آن يعني تکان دادن دامن براي دور کردن گرد و خاک از آن/ ور: واگر/ دل بگردان: تغيير عقيده و رفتار بده، تاکنون با من بر سر قهر بودي اکنون بر سر مهر آي/ روگرداندن: بي اعتنايي کردن و اظهار تنفر کردن با اشاره به معني حقيقي آن يعني روي خود را به طرف ديگر کردن"
      },
      {
        "text": "روی رنگین را به هر کس می‌نماید همچو گل / ور بگویم بازپوشان بازپوشاند ز من",
        "explanation": "معنی بیت: روي زيبا و خوش آب و رنگ خود را مانند گل به هرکس نشان مي دهد و اگر به او بگويم روي از بيگانه پنهان کن، روي از من مي پوشاند و مرا نامحرم مي داند.\n\n محصول بيت ــ عارض رنگين چون گلش را به همه نشان مى\u200Cدهد، اگر بگويم كه: از جانان رويت را بپوشان، از من مى\u200Cپوشاند يعنى رويش را از من نهان مى\u200Cكند.\n\nمعنی واژگان:روي رنگين: چهره ي خوش آب و رنگ/ باز پوشان : سخت نهان ساز/مي نمايد: نشان مي دهد/ همچو گل را طوري به کار برده است که موهم دو معني است يعني آنکه مانند گل چنين کاري مي کند و ديگر آنکه چهره ي او هم همچو گل است"
      },
      {
        "text": "چشم خود را گفتم آخر یک نظر سیرش ببین / گفت می‌خواهی مگر تا جوی خون راند ز من؟",
        "explanation": "معنی بیت: به چشم خود سفارش کردم که باری در یک دیدار وی را نیک بنگر. چشم پاسخ داد آیا از این کار قصد توآنست که یار از من خون روانه سازد.\n\nمعنی واژگان:چشم خود را: به چشم خود/ آخر: عاقبت، بالاخره/ يک نظر: يک نگاه، نگاهي/ سير: کامل، حسابي/ جوي خون: (از چشم) اشک خونين و سرشک/ مصراع دوم بنابراين است که معشوق کاري کند که عاشق پشيمان شود و براي هميشه اشک خونين از چشم او جاري باشد"
      },
      {
        "text": "او به خونم تشنه و من بر لبش تا چون شود / کام بستانم از او یا داد بستاند ز من",
        "explanation": "معنی بیت: یار مشتاق به ریختن خون منست و من آرزومند بوسیدن لب اویم، نمیدانم چه پیش آید، یا من مراد دل از او می گیرم و یا وی مرا بستم می کشد و بر این جفا نام داد می نهد.\n\nمعنی واژگان:به خونم تشنه است: مي خواهد مرا به قتل برساند/ کلمه ي تشنه براي «لبش» هم هست و در اين حالت تشنه به معني مشتاق است/ تا چون شود: تا ببينم چه اتفاقي مي افتد؟ /کام بستانم: به آرزوي دل مي رسم، کام به معني دهان هم هست و اشاره به مشتاقي لبان معشوق است/ داد بستاند: حق خود را مي گيرد (که در اين مورد خون ريختن عاشق را حقّ معشوق مي داند)"
      },
      {
        "text": "گر چو فرهادم به تلخی جان برآید باک نیست / بس حکایت‌های شیرین باز می‌ماند ز من",
        "explanation": "معنی بیت: اگر فرهادوار به ناکامی جانم به لب رسد، پروایی نیست، چه بسیار داستان های عاشقانه خوش از من به یادگار بر جای می ماند یا مقصود این است که داستان های بسیار دلپسند از عشق من بر یار که شیرین روزگار است، بر جای خواهد ماند؛ سعدی گوید:\n\nچو فرهاد از جهان سعدی به تلخی می رود اما\n\nولیکن شور  شیرینش بماند تا جهان باشد\n\nمعنی واژگان:فرهاد: عاشق شيرين که با شنيدن خبر دروغين مرگ شيرين خود را کشت/به تلخي: به بدترين وجه، به ناکامي/ باک نيست: اهميّتي ندارد، ترس و بيمي نيست"
      },
      {
        "text": "گر چو شمعش پیش میرم بر غمم خندان شود / ور برنجم خاطر نازک برنجاند ز من",
        "explanation": "معنی بیت: اگر شمع سان در پیشگاه او جان بسپارم، بر اندوه من خنده می زند و اگر آزرده دل شوم، خاطر لطیف نازپرورده را یکبار از من ملول می سازد و می رنجد که چرا از وی رنجیده ام.\n\nمعنی واژگان:ميرم: بميرم، (و براي شمع) بگدازد/برنجم: اظهار رنجش کنم/ خاطر نازک: دل حسّاس و زودرنج"
      },
      {
        "text": "دوستان جان داده‌ام بهر دهانش بنگرید / کو به چیزی مختصر چون باز می‌ماند ز من",
        "explanation": "معنی بیت: ای یاران، برای گرفتن کام از دهان وی جانفشانی کرده ام. اینک بنگرید که یار دهان تنگ و خرد خویش را از من دریغ می دارد و مرا با یک بوسه به کام نمی رساند.\n\nمعنی واژگان:چيزي مختصر: اشاره اش به دو مطلب است يکي کوچکي دهان معشوق و ديگر بوسه اي که از معشوق مي خواهد که در مقابل وصال مختصر است/ باز مي ماند: دريغ مي کند، مضايقه مي کند"
      },
      {
        "text": "صبر کن حافظ که گر زین دست باشد درس غم / عشق در هر گوشه‌ای افسانه‌ای خواند ز من",
        "explanation": "معنی بیت: ای حافظ شکیبا باش که اگر درس اندوه هجران بدینگونه باشد، عشق خانمانسوز در هرجا از ناکامی من داستان ها خواهد گفت.\n\nمعنی واژگان:صبر کن: منتظر باش، چشم به راه باش، تأمل کن و ببين/ زين دست: از اين نوع، ازين گونه/ درس غم: درس غم عشق"
      }
    ]
  },
  {
    "title": "غزل شماره ۴۰۲ حافظ",
    "verses": [
      {
        "text": "نکته‌ای دلکَش بگویم خالِ آن مَه‌رو ببین / عقل و جان را بستهٔ زنجیرِ آن گیسو ببین",
        "explanation": "معنی بیت: لطیفه ای دلپذیر می گویم، به نقطه ی خال مشکین آن ماه رخسار زیبا نگاه کن و جان و خرد را در بند سلسله ی زلف وی بنگر.\n\nمعنی واژگان:دلکش: جذّاب، جالب توجّه/ مهرو: زيبارو/ ديوانه شدن «عقل» نيز نکته ي ظريفي است، عقل ديوانه شد آن سلسله ي مشکين کو؟/ وحشی وضع: انس ناپذیر و رمنده و سرگشته/ غنج : دلال و کرشمه و حرکت چشم و ابرو"
      },
      {
        "text": "عیبِ دل کردم که وحشی‌وضع و هرجایی مباش / گفت چشمِ شیرگیر و غنجِ آن آهو ببین",
        "explanation": "معنی بیت: بر دلم خرده گرفتم که انس ناپذیر و سرگشته مباش، پاسخ داد که به چشم شیر شکار و کرشمه ی آن یار آهووش نگاهی کن تا موجب این حال را بدانی.\n\nمعنی واژگان:عيب کردن: سرزنش کردن، ملامت کردن، ايراد گرفتن/ وحشي وضع: نااهل، همچون وحشيان/ هر جايي: آنکه هر لحظه به کسي و جايي دل مي بندد و در عشق ثابت قدم نيست."
      },
      {
        "text": "حلقهٔ زلفش تماشاخانهٔ باد صباست / جانِ صد صاحب‌دل آن جا بستهٔ یک مو ببین",
        "explanation": "معنی بیت: در چنبر گیسوی او (یار) نسیم بهاری به سیر و تفریح می رود و در آن حلقه ی زلف جان بسیاری از اهل دل را به یک تار مو آویخته بنگر.\n\nمعنی واژگان:حلقه: پيچ و تاب/ تماشاخانه: گردشگاه/ صبا: بادي که از شمال يا مشرق مي وزد و پيام آور و پيامبر ميان عاشق و معشوق است/ صاحبدل: عارف و عاشق حقيقي/ اشاره است به اين که عاشقان صاحبدل در نظر معشوق از باد هم کمترند، در حالي که باد صبا گيسوي يار را پريشان مي کند و به آن دسترس دارد، امّا جان عاشقان، مشتاق يک تار موي اوست"
      },
      {
        "text": "عابدانِ آفتاب از دلبرِ ما غافل‌اند / ای ملامت‌گو خدا را رو مبین آن رو ببین",
        "explanation": "معنی بیت: ای ملامتگو از بهر خدا جانب داری مکن یعنی جانب آفتاب را منما و آن رو ببین یعنی روی دلبر ما را ببین تا بدانی که هزار مرتبه از آفتاب بهترست و در صفحه ی ۴۷۶ جامع نسخ دیوان حافظ تألیف مسعود فرزاد در چند نسخه روببین و روببین آمده است و در این صورت معنی بیت چنین تواند بود: پرستندگان مهر از زیبایی چهره ی یار ما بی خبرند که بر شیفتگی ما بر جمال یار خرده می گیرند، ای ملامتگر تنها روی یار ما را بنگر و چه روداری و بی شرمی که در برابر چهره ی او سخن از رویی دیگر می گویی.\n\nمعنی واژگان:عابدان آفتاب: خورشيد پرستان/ غافل: بي خبر/ ملامت گو: سرزنش کننده/ خدا را: براي خدا/ رو مبين: جانب داري مکن، طرفداري مکن، مرحوم قزوینی در حواشی صفحه ی ۲۷۸ دیوان حافظ نوشته اند: روی دیدن کنایه از جانب داری کردن و طرف گیری باشد"
      },
      {
        "text": "زلفِ دل‌دزدش صبا را بند بر گردن نهاد / با هوادارانِ ره رو حیلهٔ هندو ببین",
        "explanation": "معنی بیت: گیسوی او که رهزن دل هاست، گردن باد بهاری را در کمند آورد و از وزیدن بازداشت تا بر حلقه هایش نگذرد، حیله و نیرنگ زلف سیاه وی را با صبا که از رهروان دوستار اوست بنگر.\n\nمعنی واژگان:زلف دل دزد: گيسوي زيباي معشوق که دلها را مي دزدد و در بند خود اسير مي کند/ صبا را بند برگردن نهاد: بند بر گردن صبا گذاشته است يعني باد صبا که تناسب با هوا دارد)/ رهرو: سالک، سالک راه عشق (با اشاره اي به باد صبا که طي کننده ي راه است) حيله: نيرنگ. هندو: غلام هندي که سياه است به اعتبار زلف سياه، معمولاً هندوها در راهها با حيله و نيرنگ راهزني مي کردند و از رهروان مال و ثروت آنها را غارت مي کردند."
      },
      {
        "text": "این‌که من در جست‌وجوی او ز خود فارغ شدم / کس ندیده‌ست و نبیند مثلش از هر سو ببین",
        "explanation": "معنی بیت: کسي را که من در جستجوي او خود را فراموش کردم و از خود بي خود شدم، تا حال مانند او را کسي نديده و نخواهد ديد. اگر باور نداري، به هر طرف که مي خواهي نگاه کن.\n\n محصول بيت ــ آن جانانى كه من در جست\u200Cوجويش از خود گذشتم: در طلبش از خود گذشتم كسى نظير او را نديده و نخواهد ديد.\n\nمعنی واژگان:جست و جو: طلب/ فارغ: آسوده، رها."
      },
      {
        "text": "حافظ ار در گوشهٔ محراب می‌نالد رواست / ای نصیحت‌گو خدا را آن خمِ ابرو ببین",
        "explanation": "معنی بیت: اگر حافظ در کنج محراب عشق ناله می کند سزاوارست ای اندرزگو، تو را به خدا آن محراب ابرو را بنگر تا دریابی چرا ناله می کنم."
      },
      {
        "text": "از مرادِ شاه منصور ای فلک سر برمتاب / تیزیِ شمشیر بنگر قوّتِ بازو ببین",
        "explanation": "معنی بیت: اي فلک، اي برآوردن مراد و آرزوي شاه منصور روي مگردان و سرپيچي مکن. تيزي شمشير و نيروي بازوي او را ببين؛ يعني اگر در برابر خواسته هاي شاه مقاومت کني، با شمشير تيز و قوّت بازوي او روبه رو خواهي شد.\n\nمحصول بيت ــ اى فلك از مراد شاه منصور سر بر متاب: بر وفق مرادش بگرد و تيزى شمشير و قوت بازويش را ببين. يعنى شمشيرش برنده و بازويش نيرومند است حال از قدرتش بپرهيز و مخالف مرادش مباش. الحاصل مطيع و منقاد امرش باش.\n\nمعنی واژگان:مراد: آرزو /شاه منصور: مقصود منصوربن مظفربن مبارزالدين آخرين پادشاه آل مظفر است، فرزند شرف الدین مظفر بن امیر مبارزالدین محمد از آل مظفر که در سال ۷۹۰ بر شیراز تسلط یافت/ سربرتافتن: سرپيچي کردن/ قوّت: زور، نيرو"
      }
    ]
  },
  {
    "title": "غزل شماره ۴۰۳ حافظ",
    "verses": [
      {
        "text": "شراب لعل‌کش و روی مه‌جبینان بین / خلاف مذهب آنان جمال اینان بین",
        "explanation": "معنی بیت: باده ی لعل فام بنوش و به رخسار ماه چهرگان نگاه کن و به رغم شیوه ی زهد نمایان و ریاکاران زیبایی نیکوان را بنگر.\n\nمعنی واژگان:لعل: گلگون، سرخ/ کشيدن: نوشيدن/ روي: چهره/مه جبين: ماهرو، زيبارو/ خلاف: برضد، علي رغم/ مذهب: راه و رسم، راه و روش/آنان: مقصود کساني است که نظربازي را حرام مي دانند/ جمال: زيبايي/ اينان: اشاره است به ماهرويان"
      },
      {
        "text": "به زیر دلق ملمّع کمندها دارند / درازدستی این کوته‌آستینان بین",
        "explanation": "معنی بیت: در زیر خرقه ی رنگارنگ ریا بندهای نیرنگ پنهان کرده اند، تجاوز و درازدستی این به ظاهر دست از دنیاشستگان را بنگر که زاهدانه جامه ی آستین کوتاه پوشیده اند.\n\nمعنی واژگان:دلق ملمّع: خرقه اي که از بسيار وصله رنگارنگ شده است/کمند: وسيله ي به دام انداختن/درازدستي: تعدّي و تجاوز، ظلم و ستم/ کوته آستين: صوفي که برخلاف رسم زمان که آستينها بلند بوده است آستين خرقه را کوتاه مي کرده است. يعني ظاهري صوفيانه و باطني ظالمانه دارد."
      },
      {
        "text": "به خرمن دو جهان سر فرونمی‌آرند / دماغ و کبر گدایان و خوشه‌چینان بین",
        "explanation": " معنی بیت: سرکشی و بزرگ منشی فقیران کوی عشق و خوشه چینان خرمن معرفت را مشاهده کن که به حاصل این جهان و آن جهان التفاتی ندارند.\n\nمعنی واژگان: سر فرود نمي آورند: تسليم نمي شوند/ دماغ و کبر: غرور و بي اعتنايي به مظاهر هستي/ گدا: فقير (معنوي) /خوشه چين: مظهر فقر مطلق است و به کساني گفته مي شود که پس از خرمن کوبي و برداشت محصول در مزارع جستجو مي کنند و خوشه هاي ريخته شده را برمي چينند تا براي خود از آن خوشه ها مقدار اندکي نان تهيّه کنند"
      },
      {
        "text": "بهای نیم کرشمه هزار جان طلبند / نیاز اهل دل و ناز نازنینان بین",
        "explanation": "معنی بیت: خوبان هزار جان گرامی از هوادران در بهای اندک ناز و غمزه خود می جویند، خواهندگی و فروتنی صاحبدلان عاشق و فخر و عزت دلبران نازپرور را بنگر.\n\nمعنی واژگان:بها: قيمت/ کرشمه: به گوشه ي چشم نگاه کردن، توجّه اندک، ناز و غمزه/ نياز: (اظهار) احتياج/ اهل دل: عاشقان/ ناز: بهانه گيري براي نوازش، بزرگ منشي و بي اعتنايي به عاشق/ نازنينان: زيبارويان خوش قد و قامت، معشوگان."
      },
      {
        "text": "حقوق صحبت ما را به باد داد و برفت / وفای صحبت یاران و همنشینان بین",
        "explanation": "معنی بیت: پاس دوستی و مصاحبت ما را نداشت و از ما جدایی گزید، بنگر که ما یاران راستین و همنشینان دیرین پیمان وفا را همچنان استوار می داریم و دست از دامن یار بر نمی داریم.\n\nمعنی واژگان:حقوق صحبت: حقهايي که دوستي و همنشيني براي هرکس ايجاد مي کند/به باد دادن: از ميان بردن، زير پا گذاشتن/ وفا: پاي بندي به عهد."
      },
      {
        "text": "اسیر عشق شدن چارهٔ خلاص من است / ضمیر عاقبت‌اندیش پیش‌بینان بین",
        "explanation": "معنی بیت: گرفتار عشق گشتن علاج رهایی از وسوسه های نفس است، به اندیشه ی ژرف نهان ما عنایت کن که پایان کار را از پیش می نگریم و می دانیم که گرفتاری در دام محبت عین رهایش و خلاص است.\n\nمعنی واژگان:اسير عشق شدن: عاشق شدن/ خلاص: رهايي/ ضمير: انديشه، دل/ عاقبت انديش: دورنگر/ پيش بين: عاقبت انديش"
      },
      {
        "text": "کدورت از دل حافظ ببرد صحبت دوست / صفای همّت پاکان و پاک‌دینان بین",
        "explanation": "معنی بیت: مصاحبت دوست غبار تیرگی از آینه ی دل حافظ زدود، پاکی نیت و اثر روشن دعا و توجه پاکیزه دامنان و نیک اعتقادان را ببین که چگونه صفابخش است.\n\nمعنی واژگان:کدورت: تيرگي، آلودگي/ صحبت: همنشيني/ صفا: پاکي و عدم آلودگي/ همّت: اراده ي خاطري که درويشان همراه کسي مي کنند و باعث سعادت او مي شود، دعاي خير/ پاکان و پاک دينان: افراد بي ريا و باصفا و خوش انديش"
      }
    ]
  },
  {
    "title": "غزل شماره ۴۰۴ حافظ",
    "verses": [
      {
        "text": "می‌فکن بر صف رندان نظری بهتر از این / بر در میکده می‌کن گذری بهتر از این",
        "explanation": "معنی بیت: بر رسته و جمع وارستگان آزاده نگاهی به لطف بیش از این بفرما و با آنان به از این باش و بر میخانه ی رندان با عنایت بیش تری بگذر و توجهی شامل تر بنما.\n\nمعنی واژگان:نظرافکندن: نگاه کردن/ صف: گروه رندان، کساني که ظاهري بد و باطني نيکو دارند و از لحظات عمر خود در راه رسيدن به حق استفاده مي کنند."
      },
      {
        "text": "در حق من لبت این لطف که می‌فرماید / سخت خوب است ولیکن قدری بهتر از این",
        "explanation": "معنی بیت: لب تو درباره ی من این سخن لطیف و دلپذیر که می گوید بسیار خوش و مطبوع است، ولی شاید که مقداری بیشتر لطف و مهربانی نماید.\n\nمعنی واژگان:در حقّ: درباره ي لطف: مهرباني، مرحمت/ فرمودن: دستور دادن و گفتن/ خوب: زيبا (مي توان در اين بيت «خوب» را به معني امروزي دانست) /قدري: اندکي، مقداري."
      },
      {
        "text": "آن که فکرش گره از کار جهان بگشاید / گو در این کار بفرما نظری بهتر از این",
        "explanation": "معنی بیت: به مرشد دانا که به قدرت اندیشه گره گشای مشکلات عالم است بگو که در کار ما عنایتی  بیش از این فرماید.\n\nمعنی واژگان:گره گشودن: مشکلات را حل کردن/ گو بفرما: بايد بفرمايد"
      },
      {
        "text": "ناصحم گفت که جز غم چه هنر دارد عشق / برو ای خواجه عاقل هنری بهتر از این؟",
        "explanation": "معنی بیت: نصیحت گو به خرده گیری گفت: عشق جز اندوه و نگرانی چه لطفی دارد؟ ای سرور که دم ازعقل می زنی، چه کمالی در عشق برتر از دل شکسته می جویی؛ خداوند بر زبان پیامبر  فرمود: انا عند المنکسرة قلوبهم(من در دل شکسته دلان جای دارم)\n\nمعنی واژگان:ناصح: پند دهنده/ خواجه: آقا، سرور/ خواجه ي عاقل: آقاي عاقل، سرور خردمند (که با طنز و گوشه و کنايه گفته شده است)."
      },
      {
        "text": "دل بدان رود گرامی چه کنم گر ندهم؟ / مادر دهر ندارد پسری بهتر از این",
        "explanation": "معنی بیت: اگر دل بدان فرزند عزیز نسپارم، چه توانم کرد؟ مادر روزگار فرزندی به از وی نپرورده است، در اینجا از «رود» شاید به استعاره محبوب مقصود باشد.\n\nمعنی واژگان:رود: فرزند/ گرامي: عزيز"
      },
      {
        "text": "من چو گویم که قدح نوش و لب ساقی بوس / بشنو از من که نگوید دگری بهتر از این",
        "explanation": "معنی بیت: وقتي که به تو مي گويم جام شراب بنوش و لب ساقي زيبا را ببوس، پند مرا بشنو؛ زيرا کسي سخني بهتهر از اين را نخواهد گفت.\n\nمحصول بيت ــ به طريق خطاب عام مى\u200Cفرمايد: من اگر به تو بگويم: جام به دست\u200Cگير يعنى باده بنوش و لب ساقى را ببوس، اين حرف را از من بشنواى جان. زيرا غير از من كسى حرفى تازه\u200Cتر و بهتر از اين نمى\u200Cگويد. مراد: اين پند مرا بشنو و عمل كن كه كسى نصيحتى بهتر از اين نمى\u200Cدهدت.\n\nمعنی واژگان:قدح: جام شراب/قدح نوش: شراب بنوش."
      },
      {
        "text": "کلک حافظ شکرین میوه نباتیست بچین / که در این باغ نبینی ثمری بهتر از این",
        "explanation": "معنی بیت: خامه ی حافظ نهالی است که بر سخن شیرین دارد، این میوه را بچین که در بوستان ادب به از آن نخواهی یافت.\n\nمعنی واژگان:کلک: قلم/ شکرين ميوه: (داراي) ميوه ي شيرين/نبات: گياه/ثمر: ميوه/ مقصود از ميوه هاي کلک حافظ همين اشعار اوست."
      }
    ]
  },
  {
    "title": "غزل شماره ۴۰۵ حافظ",
    "verses": [
      {
        "text": "به جان پیر خرابات و حق صحبت او / که نیست در سر من جز هوای خدمت او",
        "explanation": "معنی بیت: سوگند به جان پير مي فروش و حقّ دوستي و هم نشيني با او که در سرم چيزي جز آرزو و اشتياق خدمت کردن به او نيست.\n\nمحصول بيت ــ قسم به جان پير خرابات و به حق نعمت او كه در سر من جز علاقه به خدمت پير هواى ديگر نيست، يعنى غير از خدمت به او مرادى ندارم.\n\nمعنی واژگان:پير خرابات: پيرمغان، پيرميخانه، مرشد، مراد/ حق صحبت: تعهّدي که بخاطر دوستي و همنشيني حاصل شود/ هوي: دوستي، عشق، آرزو/ هوای خدمت: آرزوی چاکری"
      },
      {
        "text": "بهشت اگر چه نه جای گناهکاران است / بیار باده که مستظهرم به همت او",
        "explanation": "معنی بیت: اگر چه باغ فردوس اقامتگاه بزهکاران نیست، می بده که به عنایت و لطف پیر خرابات و مرشد رندان پشت گرمم که از این گنهکار شفاعت خواهد کرد.\n\nمعنی واژگان:باده: شراب/ مستظهر: پشت گرم، متکي/ همّت: توجّه و عنايت، دعاي خير/ او: در اينجا اشاره به خداي دارد و اگر اشاره به پيرخرابات حساب کنيم، همّت را مي توان به دعاي خير تعبير کرد/ حافظ در چند مورد شرابخواري را گناه دانسته است که يکي از اين موارد همين بيت است."
      },
      {
        "text": "چراغ صاعقه آن سحاب روشن باد / که زد به خرمن ما آتش محبت او",
        "explanation": "معنی بیت: چراغ برق (آذرخش) آن ابر رحمت که در خرمن هستی ما آتش عشق برافروخت، هرگز خاموش مباد.\n\nمعنی واژگان: سحاب: ابر/ خرمن ما: هستي ما."
      },
      {
        "text": "بر آستانه میخانه گر سری بینی / مزن به پای که معلوم نیست نیت او",
        "explanation": "معنی بیت: اگر سری را بر درگاه میخانه نهاده دیدی، پایمال مکن و به خواری منگر که از قصدش آگاه نیستی چه هنوز نمی دانی که «از میکده هم به سوی حق راهی هست»\n\nمعنی واژگان:نيّت: قصد/ اشاره است به نگاه تحقيرآميز زاهدان ريايي به ميخواران و مي پرستان و طنز گزنده اي است از حافظ."
      },
      {
        "text": "بیا که دوش به مستی سروش عالم غیب / نوید داد که عام است فیض رحمت او",
        "explanation": "معنی بیت: برخیز و بیا که دیشب در حال سرخوشی جبرئیل پیام آور جهان نهان معنی،مژده ای آورد که فیض بخشایش ایزدی فراگیر همگان است.\n\nمعنی واژگان:بيا: بيا تا خوش باشيم/ دوش: ديشب/ سروش: هاتف غيبي، فرشته ي آواز دهنده، جبرئيل/ عالم غيب: جهان پنهان از ما/ نويد داد: مژده داد، بشارت داد/ عام: همه گير، همگاني/ فيض رحمت: باران رحمت، باران رحم و مهرباني."
      },
      {
        "text": "مکن به چشم حقارت نگاه در من مست / که نیست معصیت و زهد بی مشیت او",
        "explanation": "معنی بیت: به چشم خواری در من باده پرست منگر، چه گناهکاری و پارسائی بندگان به خواست و علم ایزدی باز بسته است؛ در یک رباعی منسوب به خیام آمده است:\n\n«من می خورم و هر که چو من اهل بود\n\nمی خوردن او بنزد حق سهل بود»\n\n«می خوردن من حق ز ازل میدانست\n\nگر می نخورم علم خدا جهل بود»\n\nو بابا افضل کاشانی در یک بیت به این رباعی پاسخ داده است که به عقیدة حکیم علم ازلی علت عصیان آدمی نیست:\n\n«علم ازلی علت عصیان بودن\n\nدر نزد حکیم غایت جهل بود\n\nمعنی واژگان: معصيت: گناهکاري/ زهد: پارسايي، تقوي/ مشيّت: اراده، خواست»"
      },
      {
        "text": "نمی‌کند دل من میل زهد و توبه ولی / به نام خواجه بکوشیم و فر دولت او",
        "explanation": "معنی بیت: دل من گرایشی به پارسائی ورزیدن و توبه کردن از باده نوشی ندارد، لیکن به فرخندگی نام آن سرور بزرگ و شکوه بخت او کوششی می کنم تا توفیق تو به دست دهد.\n\nمعنی واژگان:نمي کند ميل: هوس نمي کند/ زهد: پارسايي و تقوي/ خواجه: مقصود وزير زمان است/ فرّ: شکوه/ دولت: بخت، اقبال."
      },
      {
        "text": "مدام خرقه حافظ به باده در گرو است / مگر ز خاک خرابات بود فطرت او",
        "explanation": "معنی بیت: پیوسته دلق حافظ به گروگان در نزد می فروش است، گوئی وی را از خاک میکدة عشق آفریده اند که چنین گرایشی به میخانه دارد که گفته اند کل شیءِ یرجع الی اصله (هر چیز به اصل خود باز گردد)\n\nمعنی واژگان:مدام: هميشه، همواره/ خرقه: لباس درويشي و صوفيانه/ باده: شراب/ گرو: رهن/ مگر: مثل اينکه، گويي، شايد/ خرابات: ميخانه/ فطرت: سرشت، آفرينش."
      }
    ]
  },
  {
    "title": "غزل شماره ۴۰۶ حافظ",
    "verses": [
      {
        "text": "گفتا برون شدی به تماشای ماهِ نو / از ماهِ ابروانِ مَنت شرم باد رو",
        "explanation": "معنی بیت: یار به اعتراض گفت: برای نظاره و دیدار هلال بیرون آمدی، از هلال ابروان من شرم کن و پی کار خود برو و از بر من دور باش.\n\nمعنی واژگان:برون شدي: از خانه بيرون رفتي/ ماه نو: هلال."
      },
      {
        "text": "عمری‌ست تا دلت ز اسیرانِ زلفِ ماست / غافل ز حفظِ جانبِ یارانِ خود مشو",
        "explanation": "معنی بیت: یک عمر گذشت که دل تو در چین گیسوی ما گرفتارست، تو هم از رعایت جانب یاران دیرینه کوتاهی مکن و از ما جدا مشو.\n\nمعنی واژگان:عمري است: مدّتهاست/ تا: که/ در شعر فارسي دل عاشق در بند زلف معشوق گرفتار است/ غافل مشو: سهل انگاري مکن، غفلت مکن/ حفظ جانب: طرفداري/ اشاره است به دوست داشتن عاشقان و اسيران زلف معشوق."
      },
      {
        "text": "مَفروش عطرِ عقل به هِندوی زلفِ ما / کان‌جا هزار نافهٔ مُشکین به نیم‌جو",
        "explanation": "معنی بیت: از بوی خوش خرد با گیسوی سیاه ما مگو و تظاهر به داشتن عقل مکن، چه در پیش موی مشکین هزار نافة مشک به نیم جو می ارزد.\n\nمعنی واژگان: نيم جو: بهايي بسيار اندک/ يعني عقل در مقابل عشق بسيار بي ارزش است / عطر و رنگ زلف هر دو در بيت در نظر است"
      },
      {
        "text": "تخمِ وفا و مهر در این کهنه کشته‌زار / آن‌گه عیان شود که بود موسمِ درو",
        "explanation": "معنی بیت: بذر پیمان دوستی و محبت درمزرع کهنسال گیتی آنگاه حاصلش نمایان می شود که هنگام درو یعنی وقت کوچ و رحلت ازین جهان فرا رسد که گفته اند: الدنیا مزرعة الآخرة (دنیا کشتزار آخرت است).\n\nمعنی واژگان:تخم: بذر/ کهنه کشته زار: مقصود اين دنياست که مزرعه ي آخرت است/ عيان: آشکار/ موسم: هنگام، وقت"
      },
      {
        "text": "ساقی بیار باده که رمزی بگویمت / از سرّ‌ِ اخترانِ کهن‌سیر و ماهِ نو",
        "explanation": "معنی بیت: ای ساقی، می بده تا رازی از اسرار ستارگان دیرینه سیر و هلال ماه نو با تو در میان نهم که این روشنان فلکی شاهد چه حوادثی در جهان بوده اند.\n\nمعنی واژگان:باده: شراب/ رمز: نشانه، راز/ سرّ: راز/ اختران کهن سير: سيّاراتي که قرنهاست به گردش خود ادمه مي دهند/ گردش جام در مجلس يادآور اختران کهن سير و لب جام در نظر ميخواران ماه نو است"
      },
      {
        "text": "شکلِ هلالِ هر سرِ مه می‌دهد نشان / از افسرِ سیامک و ترکِ کلاهِ زو",
        "explanation": "معنی بیت: نقش ماه نو در آغاز هر ماه نمودار تاج ماه نشان سیامک فرزند کیومرث و بخشهای کلاه زو فرزند طهماسب است.\n\nمعنی واژگان:هلال: ماه در شبهاي اول ماه قمري/ سر مه: اول ماه/ افسر: تاج/ سيامک: پسر کيومرث که به دست ديو کشته شد و پسرش هوشنگ انتقام او را گرفت/ ترک کلاه: بخشهايي از کلاه که به وسيله ي حاشيه هايي از هم جدا مي شده است/ زو: پسر تهماسب پادشاه پيشدادي که پس از پدر به سلطنت رسيد که در ایران پنج سال پادشاهی کرد."
      },
      {
        "text": "حافظ جنابِ پیرِ مغان مأمنِ وفاست / درسِ حدیثِ عشق بر او خوان و زو شنو",
        "explanation": "معنی بیت: ای حافظ، آستان پیر میکدة معرفت پناهگاه مهر و وفاست، درس داستان عشق را نزد پیر بخوان و سخن وی را بگوش جان بنیوش.\n\nمعنی واژگان:جناب: آستان، آستانه ي درگاه/ پير مغان: مرشد، مراد، پير ميخانه/ مأمن: پناهگاه/ وفا: دوستي، وفاداري، پاي بند به عهد."
      }
    ]
  },
  {
    "title": "غزل شماره ۴۰۷ حافظ",
    "verses": [
      {
        "text": "مزرعِ سبزِ فلک دیدم و داسِ مه نو / یادم از کِشتهٔ خویش آمد و هنگامِ درو",
        "explanation": "معنی بیت: به کشتزار سبز و خرم گردون و داس هلال نظر افکندم، از کشتة خود در مزرع دنیا و فرارسیدن هنگام درو آن که وقت رحیل و رخت بر بستن به جهان دیگرست یاد کردم.\n\nمعنی واژگان: مقصود از کشته ي خويش، اعمال و رفتار است؛ مقصود از هنگام درو، وقت نتيجه دادن آن اعمال و رفتار است يعني قيامت و مجموعه ي اين فکر، انديشه ي گذشت سريع زمان را القا مي کند"
      },
      {
        "text": "گفتم ای بخت بخفتیدی و خورشید دمید / گفت با این همه از سابقه نومید مشو",
        "explanation": "معنی بیت: با بخت خود گفتم بخواب غفلت فرو رفتی و پگاه برنخاستی تا آفتاب برآمد و کاروان رفت. بخت پاسخ داد: با همة این احوال از لطف پیشین خداوند مأیوس مباش که فرمود سبقت رحمتی غضبی (بخشایش من بر خشمم پیشی گرفت).\n\nمعنی واژگان:بخفتيدي: بخوابيدي، به خواب رفتي/خورشيد دميد: آفتاب طلوع کرد/ با اين همه: با وجود همه اينها/ سابقه: مقصود سابقه ي لطف ازلي و خدايي است/ نوميد: مأيوس، نااميد/ در اين بيت نيز اشاره به گذشت زمان است امّا اين گذشت زمان در مقابل لطف ازلي قابل توجه نيست"
      },
      {
        "text": "گر رَوی پاک و مجرد چو مسیحا به فلک / از چراغِ تو به خورشید رسد صد پرتو",
        "explanation": "معنی بیت: اگر پاکدل و وارسته از علائق عیسی وار به آسمان بر شوی، مهر رخشنده از چراغ ضمیر تابناک تو فروغها کسب خواهد کرد.\n\nمعنی واژگان: مسیحا: به فتح اول نام یا لقب حضرت عیسی، نیز نگاه کنید به غزل ۴ شمارة (۱۳)"
      },
      {
        "text": "تکیه بر اخترِ شب‌دزد مکن کاین عیار / تاجِ کاووس ببرد و کمرِ کیخسرو",
        "explanation": "معنی بیت: بر ستارة طالع که شبانگاه رهزنی میکند. اعتماد مکن که این دزد چابک دست دیهیم کاوس و کمربند شاهی کیخسرو را ربود و بساط پادشاهی آنان را برچید؛ در صفحة ۴۸۸ جامع نسخ دیوان حافظ تألیف مسعود فرزاد در چند نسخه شبگرد بجای شب دزد آمده که ظاهراً ترجیح دارد و شبگرد به معنی پاسبان و دزد و آنکه در شب گردش کند در فرهنگها ضبط است.\n\nمعنی واژگان:تکيه مکن: اعتماد مکن، اطمينان مکن/ اختر: ستاره/ شب دزد: دزدي که در شبها از اموال و دارايي هاي مردم دزدي مي کند/ عيّار: دزداني بوده اند که از اموال ثروتمندان دزدي مي کردند و ميان فقرا تقسيم مي کردند/ کاووس: پادشاه کياني پيش از کيخسرو و بعد از کيقباد/ کمر: کمربند (شاهانه)/ کيخسرو: پسر سياوش و نوه ي کاووس سومين پادشاه کياني که پادشاهي باتقوي و پرهيزگار بوده است/ در بيت عقيده ي تأثير اجرام فلکي بر سرنوشت انسان نشان داده شده است"
      },
      {
        "text": "گوشوارِ زر و لعل ار چه گران دارد گوش / دورِ خوبی گذران است نصیحت بشنو",
        "explanation": "معنی بیت: اگر چه گوشوارة زرین لعل نشان گوش را از شنیدن پند سنگین می سازد و از اندرزپذیری باز می دارد، با این همه بدان که دوران حسن و روزگار ناز و نعمت پایدار نمی ماند، پس به نصیحت ما گوش فرا ده و لطفی کن.\n\nمعنی واژگان:زر: طلا/ لعل: جواهري است سرخ رنگ/ گران دارد گوش :باعث کري گوش مي شود؛ گوش را از نظر وزن سنگين مي کند؛ به گوش آرايش مي دهد و آن را گرانبها مي کند/ دور خوبي: دوران زيبايي. گذران: درگذر، کوتاه/ نصيحت همان «دور خوبي گذران است» مي باشد."
      },
      {
        "text": "چشمِ بد دور ز خالِ تو که در عرصهٔ حسن / بیدقی راند که برد از مه و خورشید گرو",
        "explanation": "معنی بیت: از خال مشکین تو چشم ناپاک حسود دور باد که در عرصة شطرنج زیبایی پیاده ای پیش آورد که در این مسابقه بر ماه و مهر که شهسواران عرصة آسمانند پیشی گرفت و شرط را برد.\n\nمعنی واژگان:چشم بد دور: خدا کند کسي آن را چشم نزند/ عرصه: مقصود صحنه يا پهنه ي شطرنج است که حسن و زيبايي به آن تشبيه شده است/ بيدق: پياده ي شطرنج که ضعيف ترين مهره هاي شطرنج است در عربی بذال معجمه است/ (مي خواهد بگويد اين خال که خود مظهر زيبايي است در مقابل زيبايي هاي ديگر معشوق مثل پياده شطرنج است در مقابل مهره هاي ارزشمند، ضمناً بيدق راندن به معني بازي کردن در عرصه شطرنج است)/ گرو بردن: پيشي گرفتن، پيرزو شدن"
      },
      {
        "text": "آسمان گو مفروش این عظمت کاندر عشق / خرمنِ مه به جُوی خوشهٔ پروین به دو جو",
        "explanation": "معنی بیت: بگو به آسمان که این همه بزرگی مفروش و خودنمایی مکن که در میزان عشق و جهان محبت هالة ماه به قدر یک جو وزن و ارزش دارد و عقد ثریا به اندازه دو جو (دو جو به حساب ابجد معادل هیچ است یعنی هیچ ارزش و وزنی ندارد).\n\nمعنی واژگان:گومفروش: نبايد بفروشد/ گو مفروش اين عظمت: نبايد عظمت خود را به رخ ما بکشد/ اندر عشق: در عالم عشق، در دنياي عاشقي/ خرمن مه: مقصود هاله اي است که شبها در اطراف ماه به سبب بخار زمين به چشم مي آيد/خوشه پروين: مجموعه ي ستاره هايي که در صورت فلکي ثور قرار دارند و در عربي به آن مجموعه ي «ثريّا» مي گويند که به شکل خوشه يا گردن بند هستند"
      },
      {
        "text": "آتشِ زهد و ریا خرمنِ دین خواهد سوخت / حافظ این خرقهٔ پشمینه بینداز و برو",
        "explanation": "معنی بیت: آتش زهدی که عین ریاست یا زهد ریاکارانه خرمن دین را می سوزد و نابود می کند. ای حافظ این دلق پشمین را که آلوده ریاست از دوش بیفکن و سبکبار و مجرد به راه معرفت بپوی.\n\nمعنی واژگان: خرقه پشمينه: خرقه ي درويشي، لباس صوفيانه/ زهد و ریا: در صفحة ۴۸۹ جامع نسخ دیوان حافظ تألیف مسعود فرزاد در یک نسخه زهد ریا آمده و در چند غزل حافظ از جملة غزل ۱۳۰ و ۱۳۳ و ۱۷۵ و ۲۳۰ چنانکه مرحوم قزوینی نوشته اند زهد ریا آمده که بر متن ترجیح دارد"
      }
    ]
  },
  {
    "title": "غزل شماره ۴۰۸ حافظ",
    "verses": [
      {
        "text": "ای آفتاب آینه دار جمال تو / مشک سیاه مجمره گردان خال تو",
        "explanation": "معنی بیت: ای که فروغ آفتاب انعکاسی از نور خورشید جمال تست یعنی مهر جهان تاب آینه دار چهرة تست و مشک مجمره گردان خال مشکین تست یعنی مشک سپند سوزی می کند تا چشم بد را از خال روی تودور سازد.\n\nمعنی واژگان:آفتاب: خورشيد/ آينه دار: آرايشگر، مستخدم، آرايش کننده/ جمال: زيبايي/ مشک: مادّه اي سياه و خوشبو که از ناف آهوي ختن به دست مي آيد/ مجمره گردان: مستخدمي که آتشداني پر آتش مي کند و اسفند و دانه هاي معطّر در آن مي ريزد و براي دفع چشم زخم در اطراف کسي مي گرداند"
      },
      {
        "text": "صحن سرای دیده بشستم ولی چه سود / کـ‌این گوشه نیست درخور خیل خیال تو",
        "explanation": "معنی بیت: ساحت خانة چشم را با اشک پاک ساختم، اما این کار فایده ای ندارد، چه کنج دیدة مرا آن شایستگی نیست که سپاه خیال تو در آن جای گزیند.\n\nمعنی واژگان:صحن: عرصه، پهنه، فضا/ بشستم: شست و شو دادم (با اشک خود)/ درخور: شايسته/ وقتي قرار است مهماني عزيز به خانه اي قدم گذارد صحن حياط را شست و شو مي دهند و شاعر در اين بيت در انتظار خيال يار ديدگان خود را با اشک شست و شو داده است/ سرای دیده: خانة چشم"
      },
      {
        "text": "در اوج ناز و نعمتی ای پادشاه حسن / یا رب مباد تا به قیامت زوال تو",
        "explanation": "معنی بیت: اي پادشاه کشور جمال و زيبايي که در کمال ناز و نعمت به سر مي بري، از خدا مي خواهم که تا قيامت دچار زوال و نابودي نگردي.\n\nمحصول بيت ــ اى آفتاب زيبايى در اوج ناز و نعمتى. يعنى در كمال ناز و نعمتى. و من از خدا مى\u200Cخواهم كه تا قيامت زوال نداشته باشى. تا قيامت مؤيد و باقى بمانى.\n\nمعنی واژگان:اوج: بلندي، بالاترين نقطه/ ناز و نعمت: رفاه و آسايش بي نظير/ حسن: زيبايي/ زوال: نابودي، از ميان رفتن، افول، پايين ترين نقطه"
      },
      {
        "text": "مطبوعتر ز نقش تو صورت نبست باز / طغرانویس ابروی مشکین مثال تو",
        "explanation": "معنی بیت: آنکه نشان ابروی مشکین صفت تو را نگاشت، خوشتر از نگار روی تو نقشی نیافرید، مقصود آنکه قلم صنع زیباتر از روی تو چهره ای نقش نبست.\n\nمعنی واژگان:مطبوع تر: دلپذيرتر/ نقش: تصوير/ صورت نبست: تصوير نکشيد/ باز: ديگر/ طغرا: نشانی که بر فرمانها و سکه ها نقش می کردند یاعبارت است از چند خط قوسي تو در توي متوازي شامل نام و القاب سلطان رفت که در بالاي فرمانهاي شاهانه به طرز مخصوصي رسم مي کرده اند و علامت صحت و امضاي فرمان بوده است/ طغرانويس: کسي که فرمانهاي پادشاه را مي نوشته و در بالاي فرمانها اين شکل طغرا را مي کشيده است/ مشکين: سياه و معطّر /مثال: فرمان شاهانه"
      },
      {
        "text": "در چین زلفش ای دل مسکین چگونه‌ای / کآشفته گفت باد صبا شرح حال تو",
        "explanation": "معنی بیت: ای دل بیچاره در شکن گیسوی او حالت چونست، چه باد بهاری حال تو را پریشان وصف کرد.\n\nمعنی واژگان:چين: پيچ و تاب (با اشاره به کشور چين از نظر دوري آن)/ مسکين: بيچاره/ آشفته: پريشان و درهم برهم (ظاهراً صفت شرح حال است اما اشاره دارد به پريشاني زلف)/ باد صبا: بادي که از طرف شمال يا مشرق مي وزد و پيام آور و پيامبر ميان عاشق و معشوق است و باعث پريشاني زلف معشوق مي باشد."
      },
      {
        "text": "برخاست بوی گل ز در آشتی درآی / ای نوبهار ما رخ فرخنده فال تو",
        "explanation": "معنی بیت: عطر گلهای بهاری به همه جا رسید، ای آنکه چهرة مبارک و صاحب شگون تو بهار تازة عاشقان است، با ما سازگاری و مهربانی بنما.\n\nمعنی واژگان:برخاست: بلند شد، فضا را گرفت/ گل: مقصود گل سرخ است که پيشاهنگ فصل بهار است/ از در آشتي درآمدن: آشتي کردن/ رخ: چهره/ فرخنده فال: خوش طالع، خوشبختي آور، آنچه وقتي ظاهر مي شود باعث خوشبختي مي گردد."
      },
      {
        "text": "تا آسمان ز حلقه به گوشان ما شود / کو عشوه‌ای ز ابروی همچون هلال تو",
        "explanation": "معنی بیت: کرشمه ای از ابروی هلال وار تو کجاست که نصیب ما شود تا به سبب این عنایت آسمان چاکر زر خرید ما گردد.\n\nمعنی واژگان:حلقه به گوشان: غلامان، بندگان هميشگي/ عشوه: ناز و غمزه، خود را نشان دادن و بلافاصله پنهان کردن (مثل هلال ماه)/ هلال: ماه در شب اول ماه قمري/ وجه شبه ابرو به هلال در اين بيت علاوه بر شکل ظاهري عشوه دادن است يعني ديدار نمودن و پرهيز کردن."
      },
      {
        "text": "تا پیش بخت بازروم تهنیت کنان / کو مژده‌ای ز مقدم عید وصال تو",
        "explanation": "معنی بیت: کو مژده ي آمدن عيد وصال تو، تا شادباش گويان به استقبال بخت و سعادت خود بروم؟\n\nمحصول بيت ــ از عيد وصالت كو مژده\u200Cاى، تا تهنيت\u200Cكنان پيشواز طالعم روم يعنى به اقبالم مبارك\u200Cباد عيد وصال گويم، چنان كه رسم است در خصوص امرى مردم بهم مبارك\u200Cباد گويند.\n\nمعنی واژگان:پيش بخت باز روم: به پيشباز و استقبال بخت خوش خود بروم/ تهنيت کنان: شادباش گويان/ مژده: بشارت/ مقدّم: وقت آمدن، قدوم/ عيد: جشن/ وصال: رسيدن به معشوق، وصل"
      },
      {
        "text": "این نقطه سیاه که آمد مدار نور / عکسیست در حدیقه بینش ز خال تو",
        "explanation": "معنی بیت: نقطه سیاه مردمک دیده که مرکز گردش نور است در باغ بینایی گویی پرتو و تصویری از خال مشکین تست\n\nمعنی واژگان:مدار: کانون، بنياد، پايه، مايه ي ادامه/ عکس: منعکس شده، پرتو/  حدیقه بینش: باغ بینایی"
      },
      {
        "text": "در پیش شاه عرض کدامین جفا کنم / شرح نیازمندی خود یا ملال تو",
        "explanation": "معنی بیت: در پيشگاه شاه از کدامين ستم شکوه کنم؛ داستان نيازمندي خود را بازگويم يا دل تنگي تو را؟ که به سبب درخواست هاي من ملول و آزرده شده اي.\n\nمحصول بيت ــ اى جانان در پيش وزير اعظم كدام جفا را عرض كنم، آيا نيازمندى خود را شرح دهم و يا قهر و رنجش تو را بگويم، زيرا كدورت پيداكردن و رنجش تو برايم جفاست.\n\nمعنی واژگان:در پيش شاه: در پيشگاه شاه/ عرض کردن: عرضه داشتن، مطرح کردن/ ملال: دلتنگي، اندوه و غم، افسردگي."
      },
      {
        "text": "حافظ در این کمند سر سرکشان بسیست / سودای کج مپز که نباشد مجال تو",
        "explanation": "معنی بیت: ای حافظ، سرهای بسی گردن فرازان در کمند عشق گرفتارست، خیال خام در سر مپرور که تو را این جا جای نباشد.\n\nمعنی واژگان:اين کمند: مقصود کمند عشق است/ سرکشان: گردنکشان، گردن فرازان/ بسي: بسيار/ سوداي کج مپز: خيال خام مکن/ مجال: ميدان، محل جولان"
      }
    ]
  },
  {
    "title": "غزل شماره ۴۰۹ حافظ",
    "verses": [
      {
        "text": "ای خونبهای نافه چین خاک راه تو / خورشید سایه‌پرور طرف کلاه تو",
        "explanation": "معنی بیت: ای که خاک قدمگاه  تو با خونبهای نافۀ آهوی چینی برابری می کند یعنی خاک قدم تو بدل و عوض نافۀ مشک تواند بودو مهر درخشنده در سایۀ گوشۀ تاج جمال تو پرورده و ترغیب شده است.\n\nمعنی واژگان:خونبها: ديه، جبران تلف شدن/ نافه ي چين: کيسه ي کوچک پُر از مشک که در ناف آهوي ختن (که ناحيه اي در ديار چين است) جاي دارند و بسيار معطّر است./ مي خواهد بگويد که خاک گذرگاه تو مانند مشک خوشبو است/ سايه پرور: پرورش يافته تحت مراقبت و مواظبت کسي يا چيزي/ طرف: در سیاق فارسی به ضرورت حفظ وزن حرف دوم آنگاه ساکن می شود،گوشه، کنار/ مي خواهد بگويد خورشيد با آن همه نور و روشنايي در مقابل درخشش تو ناچيز است و غلام و پرورش يافته تو است."
      },
      {
        "text": "نرگس کرشمه می‌برد از حد برون خرام / ای من فدای شیوه چشم سیاه تو",
        "explanation": "معنی بیت: ای من برخی(قربان)کرشمۀ چشم سیاه تو ،نرگس ناز و غمزه  بیش از اندازه می نماید،تو به ناز برون آی تا نرگس شرمسار شود و حد خود بشناسد\n\nمعنی واژگان:کرشمه: ناز و غمزه/ خرام: فعل امر از خراميدن، يعني با ناز و دلبري راه رفتن/ شيوه: ناز و کرشمه"
      },
      {
        "text": "خونم بخور که هیچ ملک با چنان جمال / از دل نیایدش که نویسد گناه تو",
        "explanation": "معنی بیت: مرا بکش که هیچ فرشته ای با چنین حسنی که تو داری رازی نمی شود که گناهی برتو بنویسد.\n\nمعنی واژگان:خونم بخور: خونم را بريز، مرا بکش/ ملک: فرشته/ جمال: زيبايي/ از دل نيايدش: راضي نمي شود."
      },
      {
        "text": "آرام و خواب خلق جهان را سبب تویی / زان شد کنار دیده و دل تکیه‌گاه تو",
        "explanation": "معنی بیت: چون وجود تو مایۀ آرامش و غنودن مردم جهان است، ازاین نظر گوشۀ دیده وکنج دل من مسند توست.\n\nمعنی واژگان:آرام: آرامش، استراحت/ زان: به همين جهت/ تکيه گاه: جاي، جاي آرامش و خواب"
      },
      {
        "text": "با هر ستاره‌ای سر و کار است هر شبم / از حسرت فروغ رخ همچو ماه تو",
        "explanation": "معنی بیت: هر شامگاه از دریغ و اندوه  بر محروم ماندن از پرتو ماه رخسار تو با اختران آسمان به داوری و گفتگو می پردازم.\n\nمعنی واژگان:سر و کار: ارتباط، مراوده/ حسرت: نااميدي، نوميدي/ فروغ: نور، پرتو."
      },
      {
        "text": "یاران همنشین همه از هم جدا شدند / ماییم و آستانه دولت پناه تو",
        "explanation": "معنی بیت: همه ي دوستان هم دم و هم دل از هم جدا شدند و تنها ما هستيم که بر در خانه ي بخت و سعادت تو مانده ايم.\n\nمحصول بيت ــ دوستان همنشين همگى از هم جدا شدند. اما ما با آستانه سعادت پناه توايم. مراد: ياران از هم جدا شدند، اما ما از آستانه دولت\u200Cمآبت جدا نشديم و ملازمتش را ترك نكرديم.\n\nمعنی واژگان:ياران همنشين: دلدادگان و دلبراني که مصاحب و همنشين يکديگر بودند/ ماييم و: اين واو، حرف اضافه و براي تقريب و پيوستگي است/ آستانه ي دولت پناه: درگاهي که خوشبختي و سعادت در آن پناه گرفته است و مرکز و منبع خوشبختي است"
      },
      {
        "text": "حافظ طمع مبر ز عنایت که عاقبت / آتش زند به خرمن غم دود آه تو",
        "explanation": "معنی بیت: ای حافظ، رشتۀ امید از لطف سرمدی خداوند مگسل، چه سرانجام دود آهی که از سر صدق بر می\u00ADآید،خرمن اندوه را می سوزاند(و شادی وصال را پس از غم هجران به ارمغان می آورد)\n\nمعنی واژگان:طمع مبر: نااميد مشو، قطع اميد مکن/ عنايت: لطف و بخشايش الهي/ خرمن غم:تودۀ اندوه"
      }
    ]
  },
  {
    "title": "غزل شماره ۴۱۰ حافظ",
    "verses": [
      {
        "text": "ای قبای پادشاهی راست بر بالای تو / زینتِ تاج و نگین از گوهرِ والای تو",
        "explanation": "معنی بیت: ای آنکه جامۀ سلطنت نیک برازنده برقامت تست، ای که گوهر سرشت عالی تو زیور دیهیم و انگشتری سلطنت است نه تاج و نگین زینت بخش تو.\n\nمعنی واژگان:قباي پادشاهي: لباس سلطنت/ راست: برازنده، مناسب/ بالاي تو: قد و قامت تو، اندام تو/ نگين: مقصود نگين انگشتري پادشاهي است/ گوهر: ذات، سرشت، با اشاره به جواهر که معمولاً تاج و نگين را با آن زينت مي دهند/ والا: عالي مقام، نجيب و گرامي، اصيل و بزرگوار/ گوهر والا: ذات بزرگوار، وجود عالي مقام"
      },
      {
        "text": "آفتاب فتح را هر دم طلوعی می‌دهد / از کلاهِ خسروی رخسارِ مه‌سیمایِ تو",
        "explanation": "معنی بیت: چهرۀ ماه منظر تو از زیرتاج شاهی هر نفس خورشید پیروزی و ظفر را به طلوع کردن و جلوه نمودن برمی انگیزد\n\nمعنی واژگان:آفتاب فتح: خورشيد پيروزي/ هردم: هر لحظه/ طلوعي مي دهد: طالع مي شود، جلوه گري مي کند/ کلاه خسروي: تاج پادشاهي/ رخسار مه سيما: چهره ي همچون ماه"
      },
      {
        "text": "جلوه‌گاهِ طایرِ اقبال باشد هر کجا / سایه‌ اندازد همایِ چترِ گردون‌سایِ تو",
        "explanation": "معنی بیت: چتر همایون تو که به فلک ازفخر میساید، هرجا سایه گسترد پرندۀ نیک بختی درآن جایگاه به جلوه گری بال گشاید.\n\nمعنی واژگان:جلوه گاه: محلّ تجلّي، جاي جلوه گري/ هما: مرغ سعادت، سيمرغ/چتر گردون ساي: چتر پادشاهي که از عظمت سر بر آسمان مي سايد / هما که مرغ سعادت نام گرفته است مي گويند که سايه اش بر سر هرکس بيفتد آن شخص سعادتمند خواهد شد و سايه اش بر هر جا بيفتد آنجا مرکز سعادت خواهد شد."
      },
      {
        "text": "از رسومِ شرع و حکمت با هزاران اختلاف / نکته‌ای هرگز نشد فوت از دلِ دانای تو",
        "explanation": "معنی بیت: ازآئین های دین و طریقه های فلسفی با آنکه با یکدیگر هزارگونه اختلاف دارند، هیچگاه یک مسألۀ دقیق از دیدۀ خاطرآگاه تو پوشیده نماند.\n\nمعنی واژگان:رسوم شرع و حکمت: قوانين دين و دانش/ نکته: مسأله ي دقيق، مضمون باريک/ فوت نشد: فراموش نشد، از يادت نرفت/ يعني همه ي دقايق قوانيني دين و دانش را مي داني و فراموش نمي کني."
      },
      {
        "text": "آب حیوانش ز منقارِ بلاغت می‌چکد / طوطیِ خوش‌لهجه یعنی کلک شکّرخای تو",
        "explanation": "معنی بیت: خامۀ شکرافشان تو طوطی شیرین زبانی است که آب حیات سخن از منقار بلاغت یا زبان سخندانیش روان است.\n\nمعنی واژگان:آب حيوان: آب زندگي (که هرکس از آن بياشامد تا ابد زنده خواهد ماند)/ منقار: نوک پرنده/ بلاغت: رسايي سخن/ منقار بلاغت: نوک بلاغت یا زبان سخندانی/ طوطي خوش لهجه: طوطي خوش سخن/ کلک: قلم/ شکرخاي: شيرين"
      },
      {
        "text": "گرچه خورشیدِ فلک چشم و چراغ عالم است / روشنایی‌بخشِ چشم اوست خاک پای تو",
        "explanation": "معنی بیت: اگرچه خورشيد آسمان، چشم و چراغ جهان است، ولي خاک پاي تو روشني بخش چشم آن است.\n\nمحصول بيت ــ اگر چه خورشيد چشم و چراغ فلك عالم است، يعنى سبب روشنايى عالم است. اما آن\u200Cچه سبب روشنى آن مى\u200Cشود خاك پاى توست. مراد: همان\u200Cطور كه ماه از خورشيد كسب نور مى\u200Cكند، خورشيد هم از خاك پاى تو ضياء و نور مى\u200Cيابد.\n\nمعنی واژگان:چشم و چراغ: باعث روشنايي، محبوب و معشوق / خاک که باعث کوري چشم مي شود در اينجا جانشين سرمه و توتيا شده است، چون خاک پاي ممدوح است"
      },
      {
        "text": "آن چه اسکندر طلب کرد و ندادش روزگار / جرعه‌ای بود از زلالِ جام جان‌افزای تو",
        "explanation": "معنی بیت: آب حیات راکه اسکندر می\u00ADجست ولی روزگار وی را از رسیدن به آن باز داشت، یک شربت از بادۀ صافی ساغرروان بخش تو بود.\n\nمعنی واژگان:اسکندر: مقصود اسکندر ذوالقرنين است که به طلب آب زندگي رفت اما به آشاميدن آن توفيق نيافت/ روزگار: ايّام، دهر/ جرعه: مقدار کمي از مايعات/ زلال: صاف و خالص که صفت آب و شراب و هر مايعي است/ جان افزا: آنچه باعث افزايش جان شود"
      },
      {
        "text": "عرضِ حاجت در حریم حضرتت محتاج نیست / راز کس مخفی نمانَد با فروغِ رایِ تو",
        "explanation": "معنی بیت: نیازی نیست که در پیرامون درگاه توحاجت خویش را عرضه دارند، چه درپرتو رای روشن توسر هیچکس پنهان نمی ماند.\n\nمعنی واژگان:عرض حاجت: اظهار نياز/ حريم حضرت: پيشگاه/ راز: سرّ، سرّ پنهان/ فروغ: نور، روشني، پرتو/ راي: فکر و انديشه"
      },
      {
        "text": "خسروا پیرانه‌سر حافظ جوانی می‌کند / بر امیدِ عفوِ جان‌بخشِ گنه‌فرسایِ تو",
        "explanation": "معنی بیت: اي پادشاه، حافظ به اميد لطف و بخشش تو که جان مي دهد و گناهان را مي بخشايد، در سر پيري جواني مي کند و به عيش و نوش مي پردازد.\n\nمحصول بيت ــ اى پادشاه، حافظ سر پيرى جوانى مى\u200Cكند: به اميد عفو جانبخش تو كارهايى مى\u200Cكند كه مناسب و مقتضاى سن جوانى است نه پيرى. مقصود جوانى\u200Cها كه مى\u200Cكند به اميد عفو جانبخش و بخشايش توست.\n\nمعنی واژگان:خسروا: پادشاها، اي پادشاه شاید این غزل در وصف شاه شجاع باشد که می گویند از ادب بهره ای داشته است/ پيرانه سر: در سر پيري ،هنگام پیری/ جواني مي کند: کارهاي جاهلانه و عيش و نوش مي کند/ عفو: بخشايش/ جان بخش: بخشنده ي جان، بخشايش پادشاه گاهي کسي را از مرگ (اعدام) نجات مي دهد و جان بخش مي شود/ گنه فرسا: از ميان برنده ي گناه."
      }
    ]
  },
  {
    "title": "غزل شماره ۴۱۱ حافظ",
    "verses": [
      {
        "text": "تاب بنفشه می‌دهد طرّهٔ مشک‌سای تو / پردهٔ غنچه می‌درد خندهٔ دلگشای تو",
        "explanation": "معنی بیت: زلف مشک بیز تو بنفشه را خشمگین میسازد و رنجه می داردولبخند شادی بخش دهان تنگ تو غنچه را رسوا می کند.\n\nمعنی واژگان:تاب دادن:خشمگين کردن، از حسد به پيچ و تاب انداختن/ طرّه: موي سر که بر روي پيشاني ريخته و رديف شود و بنابر بر ذکر جزء و اراده ي کل به زلف و گيسو هم اطلاق مي شود/ مشک ساي: معطّر، عطرآگين، خوشبو/ پرده دريدن: رسوا کردن و بي ارزش کردن/ خنده ي دلگشاي: خنده ي شادي آور"
      },
      {
        "text": "ای گل خوش‌نسیمِ من بلبلِ خویش را مسوز / کز سر صدق می‌کند شب همه شب دعای تو",
        "explanation": "معنی بیت: ای گل خوشبوی من بلبل نغمه ساز خودرا در آتش جفا مگذار که هر شب تا بامداد صادقانه برای تو دست به دعا برمی دارد.\n\nمعنی واژگان:گل خوش نسيم: گل خوشبو که مقصود معشوق است/ بلبل: مقصود عاشق است/ مسوز: با جور و جفاي خود او را آزار مده و تباه مکن/ از سر صدق: از صميم قلب/ همه شب: همه شبها و از سر شب تا صبح"
      },
      {
        "text": "من که ملول گشتمی از نفس فرشتگان / قال و مقال عالَمی می‌کشم از برای تو",
        "explanation": "معنی بیت: من که از نازک دلی از دم فرشتگان هم آزرده می شدم ،اینک در راه وصل تو خرده گیری و گفتگوی جهانی را تحمل می کنم.\n\nمعنی واژگان:ملول: افسرده، دلتنگ/ گشتمي: مي شدم/ نفس: دم زدن. قال و مقال: هياهو، حرف و سخن، ايرادگيري و سرزنش/ عالمي: مردم دنيا/ مي کشم: تحمّل مي کنم/ ملول گشتن از نفس فرشتگان نشانه ي لطافت و ظرافت روحي و رواني است قواعد: قال و مقال: اسم مرکب"
      },
      {
        "text": "دولت عشق بین که چون از سر فقر و افتخار / گوشهٔ تاج سلطنت می‌شکند گدای تو",
        "explanation": "معنی بیت: سلطنت و شکوه عشق را بنگر که چگونه گدای این آستان در عالم فقر با فخر و مباهات لبۀ کلاه سلطانی خود را به آئین سروری خم می دهد،درغزل دیگر خواجه می فرماید:\n\nبه باد ده سر و دستار عالمی یعنی\n\nکلاه گوشه به آئین سروری بشکن\n\nمعنی واژگان:دولت: سلطه، اقتدار/ از سر: از روي/ فقر: احساس نياز به معشوق/ افتخار: مباهات، فخر کردن/ گوشه ي تاج شکستن: تاج را از سر غرور کج بر سر گذاشتن، به تعبيري ديگر عدم توجه به تاج/ گداي تو: فقير درگاه تو"
      },
      {
        "text": "خرقهٔ زهد و جام مِی گرچه نه درخور همند / این همه نقش می‌زنم از جهت رضای تو",
        "explanation": "معنی بیت: هرچنددلق زاهدانه و ساغر باده با هم سازگاری ندارد،با این همه برای خوشنودی تو ای محبوب من آنچه در تصور آید خواهم کردیعنی گاه ساکن میخانه می شوم و گاه مقیم دیر\n\nمعنی واژگان:خرقه ي زهد: لباس تقوي و پرهيزگاري/ درخور: شايست، متناسب/ نقش زدن: نقش بازي کردن، حيله کردن و چاره گري کردن/ رضا: خشنودي، رضايت/ يعني اگر از راه زهد و پرهيزگاري شد و اگر نشد از راه شراب و شراب خواري در دل تو جايي پيدا کنم"
      },
      {
        "text": "شور شراب عشق تو آن نفسم رود ز سر / کاین سر پُر هوس شود خاک در سرای تو",
        "explanation": "معنی بیت: آن زمان که جان سپرده باشم و سرپرآرزوی من خاک درگاه تو شود،شوروهیجان بادۀ محبت تو آن دم از سرم بیرون میرود.\n\nمعنی واژگان:شور شراب: هيجان و مستي شراب/ آن نفس: آن لحظه/ شراب عشق:بادۀ محبت"
      },
      {
        "text": "شاه‌نشین چشم من تکیه‌گه خیال توست / جای دعاست شاه من بی‌تو مباد جای تو",
        "explanation": "معنی بیت: خیال تو در غرفۀ والای دیدۀ من جای گزیده است ، اینک جای دعا کردن است و میگویم: جای تو هرگز ازوجودگرامی تو تهی مباد،مقصودآنکه همیشه تندرست بمانی.\n\nمعنی واژگان:شاه نشين: بالاترين و بهترين نقطه ي اتاق يا تالار/ شاه نشین چشم:غرفۀ والای چشم/ تکيه گه: جاي اسکان، جاي نشستن/ خيال: تصور، تصوير/ جاي دعاست: همين جا جاي دعا کردن است، اکنون مقتضي دعاست و دعا جا دارد/ شاه من: معشوق من که در شاه نشين چشم من جاي توست/ديگر اکنون که سخن از خيال تو پيش آمد فرصت خوبي است براي دعا در حق تو/«بي تو مباد جاي تو»: يکي چشم من خالي از تو مباد، ديگر بدون تو، چشم من نيز مباد/ «جاي دعا»: يکي شاه نشين چشم من جاي دعاست"
      },
      {
        "text": "خوش چمنیست عارضت خاصه که در بهار حسن / حافظ ِخوش‌کلام شد مرغِ سخن‌سرایِ تو",
        "explanation": "معنی بیت: چهرۀ تو گلزاری است با صفاست، به ویژه دراین بهارستان جمال،حافظ نغز گفتار بلبل خوش نغمۀ تو گشت.\n\nمعنی واژگان:خوش: دلگشا، دلپذير/ چمن: باغ/ عارض: چهره/ خاصه که: مخصوصاً که، بويژه که/ بهار حسن: رونق زيبايي، فصل بهار زيبايي و جواني/ حافظ خوش کلام: حافظ شيرين سخن/ مرغ سخن سراي: بلبل ترانه خوان"
      }
    ]
  },
  {
    "title": "غزل شماره ۴۱۲ حافظ",
    "verses": [
      {
        "text": "مرا چشمی‌ست خون‌افشان ز دست آن کمان‌ابرو / جهان بس فتنه خواهد دید از آن چشم و از آن ابرو",
        "explanation": "معنی بیت: ازقوت پنجۀ عشق آن یار خمیده ابرو از دیدۀ من خون می چکد،عالم از افسون چشم و ابروی وی گرفتار عذابها و آزمودۀ محنتها خواهدشد.\n\nمعنی واژگان:خون افشان: خونبار/ زدست: از کارها و اعمال و رفتار/ کمان ابرو: معشوقي که خميدگي ابروي او همچون خميدگي کمان است/فتنه: آشوب"
      },
      {
        "text": "غلام چشم آن ترکم که در خوابِ خوشِ مستی / نگارین گلشنش روی است و مشکین سایبان ابرو",
        "explanation": "معنی بیت: بندۀ چشم آن شاهد زیبایم که در مستی چون به خواب ناز رود؛چهره اش گلزاری پر نقش و نگار است و ابروی وی درآن گلستان سایبانی مشک فام.\n\nمعنی واژگان:غلام: بنده، نوکر، چاکر/ ترک: زيبارو/ نگارين: رنگارنگ، پرگل و ريحان/ گلشن: باغ، بوستان، گلستان/ روي: چهره/ مشکين سايبان: سايبان سياه و عطرآگين"
      },
      {
        "text": "هلالی شد تنم زین غم که با طغرا‌ی ابرو‌یش / که باشد مه که بنماید ز طاق آسمان ابرو؟",
        "explanation": "معنی بیت: پیکرم از این اندوه مانندماه یکشبه لاغر و نزار گشت؛چه با جلوۀ نقش ابروی یار ما آسمان را نرسدکه از سقف فلک ابرو نمایدودعوی همسری کند.\n\nمعنی واژگان:هلالي: خميده/ طغرا: چند خط قوسي تو در توي متوازي شامل نام و القاب سلطان وقت که در بالاي فرمانها به طرز مخصوصي رسم مي کرده اند و چون طغرا به شکل کمان بوده لهذا شعر غالباً ابرو و کمان و هلال را بدان تشبيه مي کرده اند/  مه: ماه/  ابرو نمودن: خود را نشان دادن و عشوه گري کردن"
      },
      {
        "text": "رقیبان غافل و ما را از آن چشم و جبین هر دم / هزاران گونه پیغام است و حاجب در میان، ابرو",
        "explanation": "معنی بیت: نگهبانان بی خبرند و هر نفس از چشم و پیشانی یار محبوب هزارها پیام می رسد و در این میانه پرده دار و پیام رسان ابروی اوست.\n\nمعنی واژگان:رقيب: مراقبت، نگهبان يار/ غافل: غفلت کننده بي خبر/ جبين: پيشاني/ حاجب: پرده دار، رابط ميان مردم و شاه (که در اينجا مردم عاشقان و شاه معشوق است) ضمناً حاجب به معني ابروست"
      },
      {
        "text": "روانِ گوشه‌گیران را جبینش طرفه گلزار‌ی‌ست / که بر طرْف سمن‌زارش همی گردد چمان ابرو",
        "explanation": "معنی بیت: پیشانی یار برای جان گوشه نشینان کوی محبت گلستانی تازه و نیکوست که برکنار یاسمن زار رخسارش ابروان به ناز در حرکتند.\n\nمعنی واژگان:گوشه گيران: عاشقاني که به خاطر عشق از ديگران کناره گرفته و گوشه گيري اختيار کرده اند/ جبين: پيشاني/ طرفه: بسيار زيبا، بي نظير، جالب توجه/ گلزار: گلستان/ طرف: کنار/ سمن زار: قسمتي از گلزار که در آنجا ياسمن کاشته شده است، در اينجا مقصود چهره ي سفيد و زيباي يار است/ چمان: خرامان، آنچه خم و راست شود"
      },
      {
        "text": "دگر حور و پری را کس نگوید با چنین حسنی / که این را این چنین چشم است و آن را آن چنان ابرو",
        "explanation": "معنی بیت: کس با جمال آنچنانی یار از آن پس نخواهد گفت که حوروپری (زنان سیه چشم بهشتی و فرشته و پری)را چشم و ابرو زیباست\n\nمعنی واژگان:حور: زن زيبا و سياه چشم بهشتي (در عربي جمع و در فارسي مفرد است) /پري: زيباروي آرماني، جنّ مؤنث/ حسن: زيبايي"
      },
      {
        "text": "تو کافر‌دل نمی‌بندی نقاب زلف و می‌ترسم / که محرابم بگرداند خم آن دل‌ستان ابرو",
        "explanation": "معنی بیت: تو که چون کافران رحمی به دل نداری؛روی پوش گیسو برچهره نمی آویزی و ابرو می نمایی ،من یقین دارم که محراب ابروی دلجوی تو قبلۀ مرا تغییر می دهد وسبب می شود که به سوی آن نماز بگذارم.\n\nمعنی واژگان:کافر دل: بي رحم/ محراب: جاي نماز امام جماعت در مسجد. (معمولاً ابروي يار را به خميدگي طاق محراب تشبيه مي کنند)، خم، قوس، خميدگي/ دلستان: دلربا، عاشق کننده/ تضاد در کافر در کافردل با محراب / محراب گرداندن به معني کافر شدن است يعني ابروي دلرباي تو مرا کافر مي کند"
      },
      {
        "text": "اگر چه مرغ زیرک بود حافظ در هوادار‌ی / به تیر غمزه صیدش کرد چشم آن کمان‌ابرو",
        "explanation": " معنی بیت: اگر چه حافظ مرغ هوشیاری بود ولی چشم یار هلال ابرو با ناوک ناز و کرشمه به دوست داری و هوا خواهی وی را شکار خود ساخت.\n\nمعنی واژگان:هواداري: عاشقي، عالم عشق و عاشقي، ضمناً کلمه «هواداري» با مرغ که در هوا و فضا پرواز مي کند مناسب است/ صيدش کرد: او را شکار کرد، او را دچار عشق کرد"
      }
    ]
  },
  {
    "title": "غزل شماره ۴۱۳ حافظ",
    "verses": [
      {
        "text": "خط عذار یار که بگرفت ماه از او / خوش حلقه‌ای‌ست لیک به دَر نیست راه از او",
        "explanation": "معنی بیت: ماه رخسار یار از دمیدن خط سبز عذار تیره گون گشت (یا آنکه معنی چنین است که خط عذار یار چنان زیباست که ماه با دیدن آن از رشک دچار خسوف و گرفتگی شد) این خط دایره ای (حلقه)نیکوست ولی راه بیرون شدن از آ نمی توان یافت.\n\nمعنی واژگان:خطّ عذار: موهاي نرم و لطيفي که در اطراف چهره ي معشوق ظاهر مي شود/ بگرفت ماه از او : چهره ي معشوق مثل ماه است و اکنون خط عذار باعث خسوف و ماه گرفتگي شده است. ماه آسمان از او اقتباس کرد و کُلَفهاي سطح ماه اقتباس از خط عذار يار است/ خوش حلقه اي است: حلقه ي زيبايي است/ به در نيست راه از او: نجات از عشق آن ميسّر نيست، دايره ي کامل و مسدودي است"
      },
      {
        "text": "ابروی دوست گوشهٔ محراب دولت است / آن جا بمال چهره و حاجت بخواه از او",
        "explanation": "معنی بیت: ابروی یار کنج محراب نیک بختی است، آنجا به عجز چهره بر خاک بسای و نیاز خود را عرضه کن\n\nمعنی واژگان:محراب: محل نماز امام جماعت در مسجد/ دولت: خوشبختي/ بمال چهره: معمولاً عادت شده است که وقتي دستها را به درگاه خدا بلند و دعا مي کنند در پايان دعا دستها را به صورت مي مالند/ معمولاً ابروي يار را به خميدگي طاق محراب تشبيه مي کنند"
      },
      {
        "text": "ای جرعه‌نوش مجلس جم! سینه پاک دار / کآیینه‌ای‌ست جام جهان‌بین که آه از او",
        "explanation": "معنی بیت: ای آنکه در محفل جم یا سلیمان ملک معنی، شراب معرفت و بادۀ عشق می نوشی سینه از زنگاز هوی و هوس پاک ساز، چه جام جهان نما یعنی ضمیر مرشد آگاه دل آیینه ای تابناک است که همه چیز را می بیند و شگفتا از این روشن بینی که وصف آن به گفت در نمی آید.\n\nمعنی واژگان:جرعه نوش: کسي که مقدار کمي شراب مي نوشد و اجازه حضور در بزم را دارد/ مجلس جم: مجلس بزم پادشاه ملک سليمان (شيراز)/ جم: جمشيد، که ايرانيان جمشيد و سليمان را يکي مي دانند و سرزمين فارس را ملک سليمان و سرزمين جم مي نامند/ سينه پاک دار: در قلب خود ناروايي نداشته باش، بي غرض و بي کينه باش/ جام جهان بين: يکي اشاره دارد به همان جام شراب ولي بيشتر توجّه به نظر و خاطر پادشاه است/ يعني خاطر و نظر پادشاه به آيينه اي تشبيه شده است، ضمناً «آه» در مقابل آيينه باعث کدورت آن مي شود و استعمال کلمه ي آه همراه آيينه در شعر فارسي سابقه دارد"
      },
      {
        "text": "کردار اهل صومعه‌ام کرد مِی‌پرست / این دود بین که نامهٔ من شد سیاه از او",
        "explanation": "معنی بیت: عمل و رفتار اهل زهد ریا که ظاهر آراسته و باطن کاسته دارند، مرا به خلاف آنان به می گساری برانگیخت ،این دود سیاه درون تاریک آنان را بنگر که مرا به می خوردن واداشت تا نامۀ عملم چون شمارنامۀ گنهکاران سیاه گشت.\n\nمعنی واژگان:کردار: عمل، رفتار/ اهل صومعه: زاهدان و صوفيان/ مي پرست: کسي که علاقه ي بسيار به شراب و شراب خواري دارد/ نامه: مقصود نامه اعمال است که وقتي سياه باشد نشانه ي سياهکاري صاحب آن است/ اين اعمال و رفتار اهل صومعه است که باعث گناهکاري و نامه سياهي شده است/ در زمان قديم در شبها وقتي نامه اي مي نوشتند براي خشک شدن مرکّب آن، آن را روي شعله چراغ يا شعله ي شمع مي گرفتند که دود آن گاهي نامه را سياه مي کرده است."
      },
      {
        "text": "سلطان غم هر آن چه تواند بگو بکن / من بُرده‌ام به باده‌فروشان پناه از او",
        "explanation": "معنی بیت: شیران اندوه(اهریمن غم)هرچه در توان دارد بگو به جای آورد من از شر وی به میکده پناه آورده ام که در آنجا نشانی از غم نباشد.\n\nمعنی واژگان: بگو بکن: بکند/ باده فروشان: مي فروشان، شراب فروشان/ پناه بردن: تحت حمايت کسي درآمدن/ در بعضي از نسخ شيطان غم آمده است"
      },
      {
        "text": "ساقی چراغ می به ره آفتاب دار / گو بر فروز مشعلهٔ صبحگاه از او",
        "explanation": "معنی بیت: ای ساقی چراغ باده را فرا راه خورشید بگذار و بگو که  قندیل بامدادی یا شمع صبح را با نور باده برافروزد.\n\nمعنی واژگان: آفتاب: خورشيد/ به ره … دارد: در راه … او نگه دار/ گو برفروز: روشن کند/ مشعله ي صبحگاه: خورشيد/ اشاره است به «صبوح» (=شراب صبحگاهي)"
      },
      {
        "text": "آبی به روزنامهٔ اعمال ما فشان / باشد توان سترد حروف گناه از او",
        "explanation": "معنی بیت: ای ساقی، برنامۀ سیاه کردارهای ناروای ما آب باده بپاش که بی گمان می توان نقش گناه را با آن زدود-((باشد))دراینجا برای تحقیق و تأکیداست نه برای احتمال.\n\nمعنی واژگان:آب: مقصود شراب است/ روزنامه ي اعمال: نامه ي اعمال روزانه ي ما/ فشان: بريز، بپاش/ باشد: شايد، ممکن است/ ستردن: پاک کردن، زدودن/ حروف: نوشته ها، گزارش ها/ چون خطاب به ساقي است «آب» به معني شراب است/ طنزي در اين بيت هست که مي خواهد با نوشيدن شراب گناهان را از نامه ي اعمال خود پاک کند/ مقايسه کنيد با: ساقي بيار آبي از چشمه ي خرابات – تا خرقه ها بشوييم از عجب خانقاهي"
      },
      {
        "text": "حافظ که ساز مطرب عشاق ساز کرد / خالی مباد عرصهٔ این بزمگاه از او",
        "explanation": "معنی بیت: حافظ که ساز رامشگر عاشقان را کوک کرد و به نوا درآورد، هرگز ساحت این محفل شادی از وی تهی مباد.\n\nمعنی واژگان:ساز: وسيله، ساز و برگ (با اشاره به وسيله ي نوازندگي مطرب)/ مطرب: رامشگر، نوازنده و خواننده/ عشّاق: عاشقان/ ساز کرد: مهيّا کرد، آماده کرد/ عرصه: پهنه، فضا/ بزمگاه: مجلس بزم/ در بعضي از قرائتها حرف «که» بعد از حافظ را استفهامي قرائت کرده اند که سخن چنين مي شود: اي حافظ! چه کسي اسباب طرب مجلس عاشقان را فراهم کرد؟"
      },
      {
        "text": "آیا در این خیال که دارد گدای شهر / روزی بود که یاد کند پادشاه از او؟",
        "explanation": "معنی بیت: آيا مي شود که روزي پادشاه از اين گداي شهر با همه ي آرزوهايي که در سر دارد، يادي کند؟\n\nمحصول بيت ــ عجبا روزى مى\u200Cشود كه پادشاه به اين خيال بيفتد كه در اين شهر گدايى هست و يادى از او بكند. يعنى خيال گدا در اين است كه پادشاه او را به خاطر بياورد. مراد: عجبا روزى بود كه شاه او را ياد كند. خلاصه مقصود اين است.\n\nمعنی واژگان:خيال: تصوّر، آرزو/ دراین بیت از لحاظ بدیعی صنعت حسن طلب مراعات شده است."
      }
    ]
  },
  {
    "title": "غزل شماره ۴۱۴ حافظ",
    "verses": [
      {
        "text": "گلبن عیش می‌دمد ساقی گل‌عذار کو؟ / باد بهار می‌وزد بادهٔ خوش‌گوار کو؟",
        "explanation": "معنی بیت: گل خوشدلی می روید؛ساقی گلچهره کجاست,نسیم بهاری به جنبش در می آید ,می مطبوع نوشین کجا توان یافت؟\n\nمعنی واژگان:گلبن: درخت گل، بوته ي گل/ مي دمد: سبز مي شود، از خاک سر بر مي زند/ گلعذار: گلچهره/ باد خوشگوار: شراب لذت بخش"
      },
      {
        "text": "هر گل نو ز گل‌رخی یاد همی کند ولی / گوش سخن‌شنو کجا؟ دیدهٔ اعتبار کو؟",
        "explanation": "معنی بیت: هرنوگلی تازه که می روید گلچهره ای را که در خاک خفته است زنده می کند؛گوشی که بپذیرد و چشمی که عبرت و پندبگیرد نتوان یافت؟\n\nبابا فغانی گوید:\n\nهر شاخ گل زکج کلهی می دهد خبر\n\nیاران رفته را به جهان نام تازه شد\n\nمعنی واژگان:گلرخ: زيبارو/ ياد کردن: يادآوري کردن/ ديده ي اعتبار: چشم عبرت/ بيت يادآور افکار خيامي است که بي اعتباري دنيا و خوشباشي است."
      },
      {
        "text": "مجلس بزم عیش را غالیهٔ مراد نیست / ای دمِ صبحِ خوش‌نفس نافهٔ زلف یار کو؟",
        "explanation": "معنی بیت: در مجلس جشن خوشدلی و میگساری بوی خوش مقصود به مشام نمی رسد؛ای نفس صبح که دمی بویا داری؛برگو نافۀ گیسوی یار کجاست تا بزم را عطرآگین سازی.\n\nمعنی واژگان:غاليه: چند ماده ي معطر مانند مشک و عنبر وبان که در هم کرده اند و غالباً رنگ آن سياه است/ مراد: آرزو/ دم صبح خوش نفس: باد بامدادي که هميشه بوي خوش با خود دارد/ نافه: کيسه ي کوچک مشک که در ناف آهوي ختن قرار دارد."
      },
      {
        "text": "حُسن‌فروشیِ گلم نیست تحمل ای صبا / دست زدم به خون دل بهر خدا نگار کو؟",
        "explanation": "معنی بیت: ای باد بهاری؛تاب نمی آورم که گل زیبایی بفروشد و جلوه گری نماید؛من از دوری یار دستم به خون دل آغشته شد برای خدا مددی کنید و بگویید یار زیبای من کجاست.\n\nمعنی واژگان:حسن فروشي: زيبايي خود را به رخ اين و آن کشيدن/ تحمّل: بردباري، بر خود هموار کردن/ صبا: بادي که از طرف شمال يا مشرق مي وزد و پيغام آور و پيغامبر ميان عاشق و معشوق است/ دست زدم به خون دل: غصّه دار شدم/ نگار: معشوق زيبارو (کلمه ي «نگار» به معني نقاشي است و رنگ کردن با حنا و امثال آن را «نگار کردن» مي گويند. پس دست زدم به خون دل با کلمه ي نگار مناسبت و ظرافت دارد.)"
      },
      {
        "text": "شمع سحرگهی اگر لاف ز عارض تو زد / خصم زبان دراز شد خنجر آبدار کو؟",
        "explanation": "معنی بیت: اگر چراغ صبحگاهی یا خورشید درخشان بگوید که من نشان از چهرۀ تو دارم؛این مدعی گستاخی و زبان درازی کرد؛تیغ آبگون کجاست تا زبانش را ببرم.\n\nمعنی واژگان:شمع سحرگهي: شمع به هنگام سحر با پايان عمر خود رسيده است و به خوبي نمي سوزد و شعله ي آن کج و ناز است و بايد زبان آن يعني فتيله ي آن را بريد تا اصلاح شود يا اصلاً خاموش شود/ لاف زدن: ادّعا کردن/ عارض: چهره/ خصم: دشمن، مدّعي طرف دعوا/زبان دراز: کسي که بيش از حدّ خود سخن مي گويد (با اشاره به درازي فتيله ي شمع به خاطر سوختن و آب شدن خود شمع ولي نسوختن فتيله)/ خنجر آبدار: دشنه ي آب داده (که با آن فتيله ي شمع يعني زبان آن را مي برند)/ بريدن زبان شمع دو وجه دارد. يکي آن که شمع اصلاح شود و زبان درازي نکند، ديگر آن که چون سحرگاه است به کلّي آن را خاموش مي کنند."
      },
      {
        "text": "گفت «مگر ز لعل من بوسه نداری آرزو؟» / مُردم از این هوس ولی قدرت و اختیار کو؟",
        "explanation": "معنی بیت: یارگفت:آیا از لب لعل من تمنّای بوسه نداری؟پاسخ دادم بلی دراین آرزو جان دادم اما مرا توان و رخصت وصال نیست.\n\nمعنی واژگان:لعل: لب سرخ و آبدار/ هوس: آرزو/ قدرت: توانايي/ اختيار: اجازه ي انتخاب/ عاشق حقيقي وصل معشوق را هم نمي تواند تحمّل کند، ديدن ليلي باعث مرگ مجنون مي شود/ مردم :مي ميرم، خواهم مرد."
      },
      {
        "text": "حافظ اگر چه در سخن خازن گنج حکمت است / از غم روزگارِ دون، طبعِ سخن‌گزار کو؟",
        "explanation": "معنی بیت: اگرچه حافظ گنجور خزانه دانش و معرفت است؛از هجوم اندوه زمانۀ پست خو قریحۀ سخن پرورش از سرودن باز مانده است.\n\nمعنی واژگان:خازن: گنجور، خزينه دار/ گنج حکمت: خزانه علم و دانش/ دون: پست/ طبع سخن گزار: قريحه ي سخن پرداز، قدرت سرودن شعر"
      }
    ]
  },
  {
    "title": "غزل شماره ۴۱۵ حافظ",
    "verses": [
      {
        "text": "ای پیک راستان خبر یار ما بگو / احوال گل به بلبل دستان‌سرا بگو",
        "explanation": "معنی بیت: ای قاصد عاشقان راستین و پاکباز خبری از یار برای ما بیاور و از حال گل(محبوب) با بلبل عاشق نغمه ساز سخنی برزبان آور.\n\nمعنی واژگان:پيک راستان: مقصود باد صباست که پيغام آور و پيغامبر ميان عاشق و معشوق است/ گل: مقصود معشوق زيباروست/ بلبل دستان سرا: مقصود عاشق شاعر است که خود حافظ باشد"
      },
      {
        "text": "ما محرمان خلوت انسیم غم مخور / با یار آشنا سخن آشنا بگو",
        "explanation": "معنی بیت: ما اهل رازیم و همنشینان خلوت الفت و آشنایی، از ما اندیشه مکن، با دوست محرم سخن از یار آشنا یا سخن از عشق ساز کن.\n\nمعنی واژگان:محرمان: رازدان/ خلوت انس: مجلس بزم/ غم مخور: اندوهگين مباش/ يار آشنا: عاشق آشنا/ سخن آشنا: سخن از معشوق، سخن درباره ي معشوق"
      },
      {
        "text": "بر هم چو می‌زد آن سر زلفین مشک‌بار / با ما سر چه داشت؟ ز بهر خدا بگو",
        "explanation": "معنی بیت: ای پیک، برای خدا بازگو: آنگاه که یار گیسوی مشکین را پریشان می کرد، آیا با ما که دلدادۀ اوییم، بر سر لطف بود یا نظر قهر داشت؟\n\nمعنی واژگان:بر هم زدن: پريشاني کردن/ زلفين: گيسو/ مشکبار: عطرآگين (و سياه)/ با ما سر چه داشت: قصد چه کاري را نسبت به ما داشت؟/ مي خواهد بگويد قصد پريشان کردن ما را داشت"
      },
      {
        "text": "هر کس که گفت «خاک در دوست توتیاست» / گو «این سخن معاینه در چشم ما بگو»",
        "explanation": "معنی بیت: به آن کس که گفت غبارآستان دوست توتیای شفا بخش چشم است بگو که این گفتارشادی بخش را آشکارا در برابر دیدۀ ما باز گوید؛ (برای توضیح کلمۀ توتیا نگاه کنید به غزل۶۲ شمارۀ(۶)\n\nمعنی واژگان:توتيا: اکسيد طبيعي و ناخالص روي که در زمان قديم اعتقاد داشتند که باعث بينايي چشم مي شود/ گو … بگو: بايد بگويد /معاينه: عيناً، روبرو"
      },
      {
        "text": "آن کس که منع ما ز خرابات می‌کند / گو «در حضور پیر من این ماجرا بگو»",
        "explanation": "معنی بیت: به کسی که از رفتن به میخانۀ معرفت مارا باز می دارد، بگو که این گله و قصه را در پیشگاه پیر مرشد بازگو تا به هدایت وی دست از انکار ما باز داری.\n\nمعنی واژگان:منع کردن: برحذر داشتن، مانع شدن/ خرابات: ميخانه/ گو … بگو: بايد بگويد/ در حضور: روبروي/ پير: مرشد، مراد، که همان پير مغان باشد/ماجرا: آنچه جريان دارد، موضوع، نزاع، و داوري، جرّ و بحث"
      },
      {
        "text": "گر دیگرت بر آن در دولت گذر بود / بعد از ادای خدمت و عرض دعا بگو",
        "explanation": " معنی بیت: ای پیک اگر بار دیگر برآن درگاه نیکبختی بگذری پس از سلام رساندن و تقدیم دعا بگو\n\nمعنی واژگان:ديگر: دوباره/ دولت: خوشبختي و سعادت/ اداي خدمت: تعظيم و تکريم/ عرض دعا: تبليغ و رساندن دعا."
      },
      {
        "text": "هر چند ما بَدیم تو ما را بِدان مگیر / شاهانه ماجرای گناه گدا بگو",
        "explanation": " معنی بیت: اگر چه ما خطا کاریم، تو مارا به آن گناه مؤاخذه نکن ای قاصدقصۀ گناه ما را آنگونه که به عرض شهریاران می رسانند بر یار باز گو.\n\nمعنی واژگان: هرچند: اگرچه/ مگير: مؤاخذه مکن/شاهانه: آن گونه که لايق شاهان است/ ماجرا: موضوع، جريان."
      },
      {
        "text": "بر این فقیر، نامهٔ آن محتشم بخوان / با این گدا حکایت آن پادشا بگو",
        "explanation": "معنی بیت: براي اين فقير و درمانده نامه ي آن بزرگوار را بخوان و براي اين گداي عاشق، ماجراي آن پادشاه را بازگو کن.\n\nمحصول بيت ــ اى پيك براى اين فقير نامه آن محترم و بزرگوار را بخوان. مراد قصه آن پادشاه را براى اين گدا تعريف كن.\n\nمعنی واژگان:فقير: نيازمند/ محتشم: بزرگوار"
      },
      {
        "text": "جان‌ها ز دام زلف چو بر خاک می‌فشاند / بر آن غریب ما چه گذشت؟ ای صبا بگو",
        "explanation": "معنی بیت: ای نسیم صبا، آنگاه که یار جانهای عاشقان را از بند گیسو برخاک می پراکند، بردل آوارۀ ما که در حلقۀ زلف وی قرار داشت، چه رفت و حالش چون است؟\n\nمعنی واژگان: مي فشاند: فرو مي ريخت/ آن غريب ما: مقصود جان عاشق است/ چه گذشت: چه بر سرش آمد؟ به چه حالتي افتاد؟/ صبا: بادي که از طرف شمال يا مشرق مي وزد و پيام آور و پيامبر ميان عاشق و معشوق است."
      },
      {
        "text": "جان‌پرور است قصهٔ ارباب معرفت / رمزی برو بپرس، حدیثی بیا بگو",
        "explanation": "معنی بیت: داستان عارفان روح پرور و دلنواز است، برو نکته ای از آن بیاموز و سخنی بیا با ما بازگو.\n\nمعنی واژگان:جان پرور: روح بخش، (در بعضي از نسخ «هان بر دراست» آمده که اگر قصه را به معني شکايت بدانيم مناسب تر است)/ قصّه ي ارباب معرفت: داستان عارفان و مردان خدا، يا شکايت مردان خدا/ رمز: سرّ، راز/ حديث: داستان."
      },
      {
        "text": "حافظ گرت به مجلس او راه می‌دهند / می نوش و ترک زرق ز بهر خدا بگو",
        "explanation": "معنی بیت: ای حافظ، اگر تو را به محفل وی رخصت آمدن می دهند، می گساری کن و برای رضای خدا ریاکاری و نفاق را کنار بگذار.\n\nمعنی واژگان:مجلس: مقصود مجلس بزم و شرابخواري است/ راه دادن: اجازه ورود دادن/ مي نوش: شراب بنوش/ ترک گفتن: رها کردن، دست برداشتن/ زرق: تزوير، ريا و حيله، مکر"
      }
    ]
  },
  {
    "title": "غزل شماره ۴۱۶ حافظ",
    "verses": [
      {
        "text": "خنک نسیم معنبر شمامه‌ای دل‌خواه / که در هوای تو برخاست بامداد پگاه",
        "explanation": "معنی بیت: خوشا نسیم عنبرین بوی دلپذیر که صبح زود به هواداری و دوستداری تو وزیدن گرفت.\n\nمعنی واژگان:خنک: آفرين بر، خوشا/ نسيم: باد ملايم/ معنبر: عنبرين، معطر/ شمامه: عطردان، دستنبو/ معنر شمامه: خوشبو/ دلخواه: مطلوب، مورد نظر/ هوا: عشق، آرزو/ برخاست: وزيد، وزيدن گرفت/ بامداد: صبح/ پگاه: سر وقت، اول وقت، زود"
      },
      {
        "text": "دلیل راه شو ای طایر خجسته‌لقا / که دیده آب شد از شوق خاک آن درگاه",
        "explanation": "معنی بیت: ای پرنده ی فرخنده دیدار راهنمای من به درگاه یار شو که چشم در آرزوی دیدار غبار آن آستان غرق سرشک شد.\n\nمعنی واژگان:دليل راه: راهنما/ طاير: پرنده/خجسته لقا: خوش ديدار، مبارک ديدار/ طاير خجسته لقا: در مفهوم هدهد است که خبر بلقيس را براي حضرت سليمان آورد، اشاره است به پير و مرشد/ ديده آب شد: چشم نابينا شد، چشم از بين رفت/ آن درگاه: درگاه يار/ ديدن آب در زير خاک از هنرهاي هدهد است"
      },
      {
        "text": "به یاد شخصِ نزارم که غرقِ خونِ دل است / هلال را ز کنار افق کنید نگاه",
        "explanation": "معنی بیت: :  به یاد پیکر لاغرم که در خون دل غوطه ور است، ماه یکشبه را که نموداری از تن ضعیف من است، در کران آسمان بنگرید.\n\nمعنی واژگان:شخص: تن، جسم/ نزار: لاغر /غرق خون دل: غصّه دار، در اينجا اشاره به رنگ سرخ ماه است/ هلال: ماه نو/ افق: کنار آسمان"
      },
      {
        "text": "منم که بی تو نفس می‌کشم، زهی خجلت / مگر تو عفو کنی ور نه چیست عذر گناه؟",
        "explanation": "معنی بیت: چه مایه شرمساری است که من جدا از تو دم بر می آورم، جز آنکه تو بر ما ببخشایی وگرنه پوزشی در برابر گناه خود ندارم.\n\nمعنی واژگان:زهي خجلت: کمال خجلت و شرمندگي است، برای توضیح نگاه کنید به غزل ۲۹۶ شماره ۱/عفوکني: ببخشي/ ورنه: وگرنه/ عذر: بهانه/ کلمه «مي کشم» به گونه اي به کار رفته است که با خجلت هم ارتباط داشته باشد"
      },
      {
        "text": "ز دوستان تو آموخت در طریقت مهر / سپیده دم که صبا چاک زد شعار سیاه",
        "explanation": "معنی بیت: بدان گونه که یاران تو در طریق عشق حجاب تاریک نفس را بردریدند و دل را به نور حق روشن کردند، صبا هم از آنان آموخت که با نور سپیده ی صبح پرده ی سیاه شب را بشکافد.\n\nمعنی واژگان:دوستان: عاشقان/ طريقت مهر: آيين عشق و دوستي با اشاره به معني ديگر مهر يعني خورشيد و «آيين مهرپرستي»/ سپيده دم: وقت طلوع آفتاب/ صبا: بادي که از طرف شمال يا مشرق مي وزد و پيام آور و پيامبر ميان عاشق و معشوق است/ شعار سياه: پرده ی تاریک، مقصود جامه ي سياه شب است/ يعني عاشقان تو از دوري تو جامه ي خود را چاک مي زنند و صبا هم چنين کرد"
      },
      {
        "text": "به عشق روی تو روزی که از جهان بروم / ز تربتم بدمد سرخ‌گل به جای گیاه",
        "explanation": "معنی بیت: در اشتياق ديدن روي زيبايت، حتّي پس از مرگ هم، از خاک گورم به جاي گياه گل سرخ مي رويد.\n\nچنين که در دلِ من داغِ زلفِ سرکشِ توست\n\nبنفشه زار شوم تربتم چو در گذرم\n\nمحصول بيت ــ با عشق روى تو، روزى كه از دنيا بروم، از قبرم به جاى گياه سبز گل سرخ مى\u200Cدهد. چون كه رويت گل سرخ است.\n\nمعنی واژگان:تربت: خاک گور/ بدمد: سر مي زند، سبز مي شود/ گياه: علف هرز که معمولاً بر روي خاک گور سبز مي شود"
      },
      {
        "text": "مده به خاطر نازک ملالت از من زود / که حافظ تو خود این لحظه گفت «بسم الله»",
        "explanation": "معنی بیت: به این شتاب از من دلتنگی به خاطر لطیف راه مده و رنجه مشو که حافظ هوا خواه تو همین دم دیدار تو را آغاز کرد. (پس اندکی درنگ بنما)\n\nمعنی واژگان:خاطر نازک: دل زودرنج/ ملالت مده: اظهار افسردگي و دلتنگي مکن، دلتنگ و افسرده مشو/ گفت بسم الله: آغاز کرد، شروع کرد، تازه وارد شد"
      }
    ]
  },
  {
    "title": "غزل شماره ۴۱۷ حافظ",
    "verses": [
      {
        "text": "عیشم مدام است، از لعل دل‌خواه / کارم به کام است، الحمدلله",
        "explanation": "معنی بیت: خوشدلی و زندگی خوش من از لعل نوشین دلپذیر یار همیشگی است، سپاس خدای را که کارم موافق آرزوست(یا سرو کارم با کام و دهان یار است. )\n\nمعنی واژگان:عيش: شادي، طرب/ مدام: هميشگي، ادامه دار (با اشاره به معني ديگر مدام يعني شراب)/ لعل: لب گلگون/ دلخواه: مطلوب، مورد آرزو/ به کام: مطابق آرزو، دلخواه/ الحمدلله: شکر خدا را"
      },
      {
        "text": "ای بخت سرکش! تنگش به بَر کش / گه جام زرکش، گه لعل دل‌خواه",
        "explanation": " معنی بیت: ای بخت سرفراز من یار را سخت در آغوش گیر، گاه پیاله ی زرین باده را بنوش و گاه جام لب یار را درکش یعنی ببوس؛ در جامع نسخ دیوان حافظ تألیف مسعود فرزاد در صفحه ی ۴۹۰ مصراع دوم بیت در نسخه ی بدل چنین آمده است، گه جام می کش گه زلف دلخواه،یعنی گاه ساغر می بنوش و گاه چنگ در گیسوی یار بزن که به نظر می رسد بر متن ترجیح داشته باشد.\n\nمعنی واژگان:بخت سرکش: طالع و اقبالي که تاکنون نافرمان بودي/ تنگ: سخت/ به برکش: در آغوش بگير/ جام زرکش: جام شراب را بنوش، جام زرين شراب را بنوش/ لعل دلخواه: لبان ياري که آرزوي بوسيدن آنها را داشتي"
      },
      {
        "text": "ما را به رندی، افسانه کردند / پیران جاهل، شیخان گمراه",
        "explanation": "معنی بیت: پیران صوفی نما و شیخان راه حق نشناخته ما را به قلندری و بی اعتنایی به ظواهر شرع شهره ی شهر ساختند تا از صوفی گری و زهد و ریا روی گردان شدیم.\n\nمعنی واژگان:رندي (در اينجا): لاابالي گري و بي قيدي/ افسانه کردن: مشهور و معروف کردن/ پيران: مرشدان، رهبران، صوفيان/ شيخان: زاهدان (ريايي)"
      },
      {
        "text": "از دست زاهد، کردیم توبه / و از فعل عابد، استغفرالله",
        "explanation": "معنی بیت: از دراز دستی زاهد توبه کردیم که دیگر گرد زهد نگردیم و از کردار زشت عابد نمایان از خدا طلب آمرزش کردیم که مگر از گناهشان در گذرد.\n\nمعنی واژگان:از دست: از کارهاي، از اعمال/ زاهد: مقصود پرهيزگار رياکار است/ فعل: عمل/ عابد: عبادت کننده ي ريايي/ استغفرالله: از خدا طلب آمرزش مي کنم"
      },
      {
        "text": "جانا چه گویم، شرح فراقت؟ / چشمی و صد نم، جانی و صد آه",
        "explanation": "معنی بیت: جان من، داستان جدایی تو را نمی توانم به شرح باز گویم، دیده ی من در فراق با صد اشک و جان من با صد آه سوزان قرین و ملازمست.\n\nمعنی واژگان:جانا: اي کسي که مانند جان مني/ فراق: دوري/ صد نم: مراد اشک فراوان است."
      },
      {
        "text": "کافر مبیناد، این غم که دیده‌ست / از قامتت سرو، از عارضت ماه",
        "explanation": "معنی بیت: این اندوه که به دل سرو بلند از رشک قامت موزون تو و به ماه از رخسار زیبایت رسیده است، مبادا که کافر ببیند(خدا کند که نبیند) تا چه رسد به دیگران.\n\nمعنی واژگان:مبيناد: الهي نبيند/ عارض: چهره/ اين غم، غم رشک و حسد است."
      },
      {
        "text": "شوق لبت برد، از یاد حافظ / درس شبانه، ورد سحرگاه",
        "explanation": "معنی بیت: شوق و اشتياق بوسيدن لب شيرين و جان بخش تو درس شبانه و ورد و دعاي سحرگاهي را از ياد حافظ برده است.\n\nمحصول بيت ــ عشق و شوق رخت، ورد شب و دعاى سحر را از خاطر حافظ برد: از يادش برد. يعنى عبادت و طاعت را حافظ فراموش كرد و سبب اين فراموشى شوق رخت است.\n\nمعنی واژگان:شوق: اشتياق، عشق/ ورد: دعا."
      }
    ]
  },
  {
    "title": "غزل شماره ۴۱۸ حافظ",
    "verses": [
      {
        "text": "گر تیغ بارد در کوی آن ماه / گردن نهادیم الحکمُ لِلّه",
        "explanation": "معنی بیت: اگر شمشیر در کوی آن ماه رخسار ببارد، ما گردن تسلیم تیغ وی کردیم و به قضا راضی شدیم، فرمان خدای راست؛ دراین جا گردن نهادیم به جای گردن می نهیم آمده است یعنی مستقبل محقق الوقوع را به صیغه ی ماضی آورده است.\n\nمعنی واژگان:تيغ: شمشير/ کوي: گذرگاهي که به اقامتگاه يار منتهي مي شود، کوچه/ ماه: معشوق زيبارو/ گردن نهاديم :تسليم هستيم، گردن خود را به زير آن شمشيرها مي نهيم/ الحکم لله: حکم حکم خداوند است (اشاره است به آيه ي فَالحُکم لِله العلي الکبير- سوره غافر آيه ۱۲)"
      },
      {
        "text": "آیین تقوا ما نیز دانیم / لیکن چه چاره با بخت گمراه؟",
        "explanation": "معنی بیت: رسم و راه پرهیزگاری را ما نیک می شناسیم اما با بخت گمراه که نمی گذارد پارسایی پیشه کنیم ، چه توان کرد؟\n\nمعنی واژگان:آيين: روش، راه و رسم/ تقوي: پرهيزگاري/ ليکن: اما/ در شعر طنزي گزنده است که با جبر توأم شده است"
      },
      {
        "text": "ما شیخ و واعظ کمتر شناسیم / یا جام باده یا قصه کوتاه",
        "explanation": "معنی بیت:  ما با شیخ ریا و زاهد مردم فریب آشنایی نداریم یا ساغر شراب به ما بده تا بنوشیم یا سخن از زهد و شیخ مگو و داستان را کوتاه کن.\n\nمعنی واژگان:شيخ: زاهد (ريايي)/ واعظ: وعظ کننده ي (ريايي)/ باده: شراب/ قصه کوتاه: حرف و سخن را کوتاه کن، درباره ي شيخ و واعظ چيزي مگو"
      },
      {
        "text": "من رند و عاشق در موسم گل / آن گاه توبه؟ استغفرالله",
        "explanation": "معنی بیت: استغفار می\u00ADکنم که من با رندی و عاشقی در فصل بهار از باده نوشی توبه کنم، مقصود آن که توبه از باده نوشی را در این ایام گناه می شمارم.\n\nمعنی واژگان:رند: کسي که ظاهري بد و باطني نيکو دارد و از دقايق عمر براي رسيدن به حق استفاده مي کند/ موسم گل: وقت گل سرخ يعني فصل بهار/ استغفرالله: در اصل معني آن «از خدا طلب آمرزش مي کنم» است، اما در اينجا به معني «غيرممکن» است و «خدا نکند» است"
      },
      {
        "text": "مهر تو عکسی بر ما نیفکند / آیینه‌رویا! آه از دلت آه",
        "explanation": "معنی بیت: محبت تو بر ما پرتو لطفی نینداخت، ای زیبای آینه روی که رخسار تابان داری پناه بر خدا از دل بی مهر تو، پناه بر خدا.\n\nمعنی واژگان:مهر : عشق، خورشيد (که با آيينه تناسب دارد و نور آن در آيينه منعکس مي شود)/ در اينجا عاشق دل خود را آيينه اي تصور مي کند که نور عشق از طرف معشوق در آن آيينه بيفتد و انعکاس يابد/ آيينه رويا: اي کسي که چهره ي تو مانند آيينه درخشان است."
      },
      {
        "text": "اَلصَبرُ مُرٌّ و العُمرُ فانٍ / یا لَیتَ شعری حَتامَ اأَلْقاه",
        "explanation": "معنی بیت: صبر تلخ است و زندگانی سپری و نیستی پذیر، کاش می دانستم تا کی او را دیدار نمی کنم.\n\nمعنی واژگان: حتام القاء: چنانکه مرحوم قزوینی در حاشیه ی صفحه ی ۲۸۹ دیوان حافظ توضیح داده اند باید کلام را به تقدیر نفی گرفت/ یعنی یالیت شعری حتام  لا القاه (کاش می دانستم تا کی او را دیدار نمی کنم.) نظیر توجیه بعضی از مفسرین در آیه ی شریفه ی یبین الله لکم ان تضلوا یعنی لئلاتضلوا آیه ی ۱۷۶ سوره ی نساء(۴) خدا برای شما حکم ها را بیان می کند که گمراه نشوید."
      },
      {
        "text": "حافظ چه نالی گر وصل خواهی؟ / خون بایدت خورد در گاه و بی‌گاه",
        "explanation": " معنی بیت: اي حافظ، اگر خواهان وصال يار هستي، پس چرا ناله و زاري مي کني؟ براي رسيدن به او بايد پيوسته خون دل بخوري و در رنج و سختي باشي.\n\n\nمحصول بيت ــ اى حافظ براى چه اين\u200Cقدر مى\u200Cنالى، اگر وصال جانان را مى\u200Cخواهى وقت و بى\u200Cوقت بايد خون بخورى.\n\nحاصل بيان: اگر طالب وصل جانان هستى، هر آن و هر زمان بايد آماده درد و بلا باشى، يعنى بايد درد و محنت را قبول بكنى.\n\nمعنی واژگان:چه نالي: براي چه ناله مي کني؟/ وصل: وصال، رسيدن به يار/ خون خوردن: غم و اندوه خوردن/ گاه و بيگاه: وقت و بي وقت"
      }
    ]
  },
  {
    "title": "غزل شماره ۴۱۹ حافظ",
    "verses": [
      {
        "text": "وصال او ز عمر جاودان به / خداوندا مرا آن ده که آن به",
        "explanation": "معنی بیت: وصل وی از زندگانی ابدی بهتر است، ای خدا به من آن ببخش که نکوتر باشد.\n\nمعنی واژگان:وصال: رسيدن به وصل و پيوند يار/ عمر جاودان: زندگي ابدي"
      },
      {
        "text": "به شمشیرم زد و با کس نگفتم / که راز دوست از دشمن نهان به",
        "explanation": "معنی بیت: به تیغ جفا مرا خسته کرد ولی از این ستم سخنی به زبان نراندم، چه سر یار از دشمن پنهان داشتن نیک است.\n\nمعنی واژگان:راز: سرّ/ نهان: مخفي، پنهان"
      },
      {
        "text": "به داغ بندگی مردن بر این در / به جان او که از ملک جهان به",
        "explanation": "معنی بیت: به جان معشوق سوگند که اگر با داغ بندگي او بر اين درگاه بميرم، بسيار بهتر از پادشاهي اين عالم است.\n\nمحصول بيت ــ در اين در با داغ بندگى مردن، به\uF09Dجان جانان، بهتر از پادشاهى جهان است.\n\nمعنی واژگان:داغ: نشان/ بندگي: نوکري، غلامي/ اين در: يعني درگاه عشق/ ملک جهان: پادشاهي دنيا/ به جان او: سوگند به جان وی می خورم"
      },
      {
        "text": "خدا را از طبیب من بپرسید / که آخر کی شود این ناتوان به؟",
        "explanation": "معنی بیت: به خاطر خدا از طبيب من بپرسيد که سرانجام چه وقت اين رنجور عشق بهبود مي يابد و به وصال مي رسد؟\n\nمحصول بيت ــ براى رضاى خدا از طبيب من سؤال كنيد كه اين بيمار كى خوب مى شود: چه وقت از مرض خلاص مى گردد. حاصل اين كه كى از مرض عشق شفا مى يابد. مراد: از طبيب جانانش است.\n\nمعنی واژگان:خدا را: براي خدا/ آخر: عاقبت/ ناتوان: ضعيف"
      },
      {
        "text": "گلی کآن پایمال سرو ما گشت / بود خاکش ز خون ارغوان به",
        "explanation": "معنی بیت: گل و خاکی که محبوب سرو قامت ما بر آن قدم نهاد، غبارش بر خون ارغوان برتری دارد.\n\nمعنی واژگان:گل: مقصود هر گلي است/ سرو ما: معشوق خوش قد و قامت ما/ ارغوان: نام گلي سرخ رنگ و باارزش است/ خاک بي ارزش ترين چيز است و خون با ارزش ترين چيز، مي خواهد بگويد گلي که در زير پاي معشوق خوش قد و قامت ما پايمال شد به جهت شرف پايمال شدن در زير پاي چنين معشوقي خاک شده ي اين گل پايمال شده از خون باارزش گل ارغوان بهتر است"
      },
      {
        "text": "به خلدم دعوت ای زاهد مفرما / که این سیب زنخ زان بوستان به",
        "explanation": "معنی بیت: ای پارسا مرا به بهشت جاوید مخوان که به چشم من سیب چانه ی یار از باغ رضوان هم بهتر است.\n\nمعنی واژگان:خلد: بهشت/ آن بوستان: آن باغ، مقصود بهشت است/ اشاره است به اين که طبق بعضي روايات ميوه ي ممنوعي که خوردنش باعث بيرون راندن حضرت آدم عليه السلام از بهشت شد سيب است"
      },
      {
        "text": "دلا دایم گدای کوی او باش / به حکم آن که دولت جاودان به",
        "explanation": "معنی بیت: اي دل، به واسطه ي آنکه سعادت هميشگي بسيار بهتر و نيکوتر است، تو نيز پيوسته گداي کوي معشوق باش و او را ترک مکن.\n\nمحصول بيت ــ اى دل هميشه گداى محله جانان باش، به دليل آن كه دولت ابدى يافتن خيلى بهتر از همه چيز است. يعنى گدائى كوى جانان خود دولت جاويدان است.\n\nمعنی واژگان:دلا: اي عزيز من/ دايم: هميشه/ به حکم آن که: زيرا، چون/ دولت: سعادت /جاودان: ابدي"
      },
      {
        "text": "جوانا سر متاب از پند پیران / که رأی پیر از بخت جوان به",
        "explanation": "معنی بیت: ای جوان، از نیوشیدن اندرز پیران سرپیچی مکن که اندیشه و نظر پیر از اقبال مساعد و سازگار برترست.\n\nمعنی واژگان:جوانا: اي جوان/ سر متاب: روي گردان مشو/ راي پير: فکر و انديشه ي شخص پير/ بخت جوان: خوشبختي، سعادت"
      },
      {
        "text": "شبی می‌گفت چشم کس ندیده‌ست / ز مروارید گوشم در جهان به",
        "explanation": "معنی بیت: يک شب آن معشوق زيبا مي گفت که هيچ چشمي در جهان بهتر از مرواريد گوش من نديده است.\n\nمحصول بيت ــ جانان شبى مى گفت كه: در دنيا مرواريدى چون مرواريد گوش من كسى نديده است. مقصود: مرواريد من در عالم بى نظير است.\n\nمعنی واژگان:مرواريد گوش: مرواريدي که به عنوان گوشواره در گوش است؟"
      },
      {
        "text": "اگر چه زنده‌رود آب حیات است / ولی شیراز ما از اصفهان به",
        "explanation": "معنی بیت: اگرچه زاينده رود آب حيات است، ولي شيراز ما از اصفهان بهتر است.\n\nمعنی واژگان:اگرچه: هرچند که/ زنده رود: زاينده رود امروزی که رودخانه ی معروف اصفهان است"
      },
      {
        "text": "سخن اندر دهان دوست شِکَّر / ولیکن گفتهٔ حافظ از آن به",
        "explanation": "معنی بیت: گفتاری که از لب و دهان و دوست شنیده می شود شیرین است، اما سخن حافظ از کلام نوشین یار شیرین تر می نماید.\n\nمعنی واژگان:شکّر: شيرين/ وليکن: اما، ولي/ گفته: سرود، قول شعر"
      }
    ]
  },
  {
    "title": "غزل شماره ۴۲۰ حافظ",
    "verses": [
      {
        "text": "ناگهان پرده برانداخته‌ای یعنی چه؟ / مست از خانه برون تاخته‌ای یعنی چه؟",
        "explanation": "معنی بیت: ناگاه حجاب از رخسار برگرفته ای، از این کار چه قصد داری؟ سرمست از خانه بیرون شتافته ای، مقصودت چه باشد؟\n\nمعنی واژگان:پرده برانداخته اي: نقاب از چهره برداشته اي/ برون تاخته اي: بيرون زده اي، به بيرون گريخته اي"
      },
      {
        "text": "زلف در دست صبا، گوش به فرمان رقیب / این چنین با همه درساخته‌ای یعنی چه؟",
        "explanation": "معنی بیت: چه مقصودي داري که گيسوي زيبا و تابدارت را به دست باد صبا و گوشت را به فرمان رقيب و مدّعي سپرده اي و اين گونه با همه کس از درِ سازش و مدارا درآمده اي؟\n\nمحصول بيت ــ زلفت در دست صبا و گوشت به دستور رقيب است. همين\u200Cطور با همه درآميخته\u200Cاى مى\u200Cخواهى چه بگويى و غرضت از اين كار چيست؟\n\nمعنی واژگان:زلف در دست صبا: مقصود اين است که خود را در اختيار دوستداران خود قرار داده اي، اجازه مي دهي که باد صبا با گيسوانت بازي کند/ رقيب: نگهبان و محافظ يار که بايد معشوق به توصيه هاي او گوش فرا دهد، يعني مخالف فقره ي اوّل، چون رقيب معشوق را از عاشقان دور نگه مي دارد/ در ساخته اي: متحد شده اي، همراه شده اي، پيمان بسته اي."
      },
      {
        "text": "شاهِ خوبانی و منظور گدایان شده‌ای / قدر این مرتبه نشناخته‌ای یعنی چه؟",
        "explanation": "معنی بیت: تو سرور زیبایان جهان و محبوب گدایان کوی عشقی، چرا قدر سلطنت بر دلها را نشناختی و به دلدار نپرداختی؟\n\nمعنی واژگان:خوبان: زيبايان، زيبارويان خوش قد و قامت/ منظور: مورد نظر، هدف نظر/ قدر: ارزش/ مرتبه: رتبه، درجه."
      },
      {
        "text": "نه سر زلف خود اول تو به دستم دادی / بازم از پای درانداخته‌ای یعنی چه؟",
        "explanation": "معنی بیت: چه مقصودي داري که اوّل سر زلف زيبايت را به دستم دادي، سپس مرا بيچاره و نابود کردي؟\n\nمحصول بيت ــ مگر سر زلف خودت را اول به دست من ندادى؟ استفهام انكارى است. يعنى دادى. پس دوباره مرا از پاى انداخته\u200Cاى، حرفت چيست؟\n\nحاصل سخن: اول رعايتم كردى اما بعد اهانتم نمودى، از اين\u200Cگونه رفتار منظورت چيست؟\n\nمعنی واژگان:سر زلف خود به دستم دادي: مقصود اين است که مرا عاشق خود ساختي و مرا به سوي خود کشانيدي/ بازم: از طرف ديگر مرا/ از پاي درانداخته اي: نابود کرده اي، خوار و زار کرده اي./ اشاره است به درازي زلف معشوق که به پاي او مي رسد"
      },
      {
        "text": "سخنت رمزِ دهان گفت و کمر سِرّ میان / وز میان تیغ به ما آخته‌ای یعنی چه؟",
        "explanation": "معنی بیت: سخن گفتن تو فاش کرد که دهانی داری و کمربند تو را از باریکی میان تو را آشکار نمود و از میان همه تیغ جفا بر ما کشیده ای، مقصودت چیست؟\n\nسعدی گوید:\n\nحجت آنست که گه گه سخنی می گوید\n\nورنه معلــوم نگشتی که دهانی دارد\n\nمعنی واژگان:رمز: نشان، در ادبيات فارسي کوچکي دهان يکي از نشانه هاي زيبايي است، مي گويد تا سخن نگفته بودي از بس دهانت کوچک بود نمي دانستيم دهان داري/ کمر: کمربند/ سرّ: راز/ ميان: کمر، در ادبيات فارسي باريکي کمر را يکي از نشانه هاي زيبايي مي دانستند، مي گويد از کمربند تو فهميديم که کمر هم داري/ وزميان: و از اين ميان (به تعبيري اين ميان را هم کمر مي دانند)/ تيغ آختن: شمشير کشيدن"
      },
      {
        "text": "هر کس از مُهرهٔ مِهر تو به نقشی مشغول / عاقبت با همه کج باخته‌ای یعنی چه؟",
        "explanation": "معنی بیت: هرکسی به نقشی از طاس محبت یا کعبتین عشق تو دل پرداخته است، سرانجام تو با همه عاشقان کج قماری کرده ای، مرادت چیست؟\n\nمعنی واژگان: نقش: فکر بردن، فکر خال روي طاس ها/ عاقبت: در آخر کار/ کج باختن: فريب دادن طرف بازي، تقلب کردن در بازي."
      },
      {
        "text": "حافظا در دل تنگت چو فرود آمد یار / خانه از غیر نپرداخته‌ای یعنی چه؟",
        "explanation": "معنی بیت: ای حافظ اکنون که یار در دل غمگین تو جای گزیده است، چرا سرای دل را از هر اندیشه جز اندیشه ی یار تهی نکردی، ندانم چه قصد داری؟\n\nمعنی واژگان:دل تنگ: دل پرغم و غصّه، با اشاره به تنگ بودن و نامناسب بودن براي فرود يار/ فرود آمد: وارد شد/ نپرداخته اي: خالي نکرده اي، پاک نکرده اي/ ترک علايق و زدودن دل از تعلّقات مقدمه ي ورود عشق يار در دل است."
      }
    ]
  },
  {
    "title": "غزل شماره ۴۲۱ حافظ",
    "verses": [
      {
        "text": "درِ سرای مغان رفته بود و آب زده / نشسته پیر و صلایی به شیخ و شاب زده",
        "explanation": "معنی بیت: پیشگاه خانة پیر می فروشان آب پاشیده و پاکیزه بود و مرشد کهن سال بر صدر مجلس نشسته و به دعوت پیر و جوان پرداخته بود.\n\nمعنی واژگان:در سراي مغان: جلو در ميخانه، پيشگاه در دير مغان/ رفته: جاروب کرده، از گرد و خاک زدوده/ آب زده (بود): آب پاشيده شده بود/پير: مقصود پير ميخانه که با پير مغان است/ صلا زدن: صدا کردن، فراخواندن/ شيخ: پير/ شاب: جوان"
      },
      {
        "text": "سبوکشان همه در بندگیش بسته کمر / ولی ز تَرک کُله چتر بر سحاب زده",
        "explanation": "معنی بیت: همه باده نوشان با آنکه از نظر قدر و منزلت کلاهشان سایه بر ابر می افکند، به چاکری پیر میان بسته بودند.\n\nمعنی واژگان:سبوکشان: شاگردان ميخانه، مغبچگاني که به باده خواران شراب مي رسانند/ بندگي: چاکري، نوکري، اطاعت از فرمانها/ بسته کمر: آماده، مهيّا/ ترک کله: هريک از بخشهاي کلاه/ چتر بر سحاب زده: مقام آنها بالاتر از ابرها بود، در سربلندي سر به آسمان مي ساييدند/ يعني ظاهراً ساقيان ميخانه بودند اما مقامشان مقام شاهان مقتدر بود که چتر سلطنت آنها سر بر آسمان مي ساييد – بر در ميکده قلندر باشند."
      },
      {
        "text": "شعاع جام و قدح نور ماه پوشیده / عذار مغ‌بچگان راه آفتاب زده",
        "explanation": "معنی بیت: در بزم پیر مغان پرتو ساغر و جام گوئی فروغ ماه بر اطراف می پراکند و رخسار شاهدان زیبا رهزن دل مهر جهان افروز بود.\n\nمعنی واژگان:شعاع: پرتو انوار، روشني/ جام و قدح: پياله ها شراب/ پوشيده: محو کرده بود/ عذار: چهره، گونه ها/ مغبچگان: شاگردان دير مغان، سبوکشان ميخانه/ راه آفتاب زده: خورشيد را از راه خود منحرف کرده بود، خورشيد را به عشق و شيفتگي کشانده بود."
      },
      {
        "text": "عروس بخت در آن حجله با هزاران ناز / شکسته کسمه و بر برگ گل گلاب زده",
        "explanation": "معنی بیت: عروس طالع نیک یا شاهد بخت در آن خانة آراسته، زلف پیچان بر رخسار نهاده و بر چهرة چون گل سرخ گلاب افشانده و با هزار ناز نشسته بود.\n\nمعنی واژگان: . آن حجله: مقصود همان دير مغان است/ کسمه: مويي است از زلف که سر آن را قيچي کنند و پيچ و تاب دهند و بر چهره گذارند و آن را پيچه هم مي گويند/ شکسته: پيچ و تاب داده بود/ برگ گل: مقصود چهره ي عروس است"
      },
      {
        "text": "گرفته ساغر عشرت فرشتهٔ رحمت / ز جرعه بر رخ حور و پری گلاب زده",
        "explanation": "معنی بیت: ساقی فرشتة مهر و بخشایش جام خوشدلی و عیش بر دست نهاده و از اثر جرعه ای که به زیبایان سیه چشم بهشتی و پریان نوشانده است، گوئی بر چهره هاشان گلاب خوی (عرق) افشانده بود.\n\nمعنی واژگان:ساغر عشرت: جام شراب شادي آور/ فرشته ي رحمت: مقصود همان پير مغان است/ جرعه: مقدار کمي شراب/ حور و پري: مقصود مغبچگان زيباروست/ گلاب زده: مقصود عرق چهره ي آنهاست/ گلاب زدن در اصل مقداري از مايعي را بر روي چيزي پاشيدن است"
      },
      {
        "text": "ز شور و عربدهٔ شاهدان شیرین‌کار / شکر شکسته، سمن ریخته، رباب زده",
        "explanation": "معنی بیت: از غوغا و ستیزه جوئی زیبایان شیرین حرکات در بزم شاخ نبات ها خرد شده و گلها پراکنده گشته و رباب گوشمالی سخت دیده بود.\n\nمعنی واژگان:شور: هيجان/ عربده: فرياد ،جدال/شاهدان: زيبارويان/ شيرين کار: خوش ادا/ شکر شکسته: شيرين سخني ها به پايان رسيده/ سمن ريخته: روغن چراغها ريخته و چراغها خاموش شده/ رباب سازی است زهی مانند طنبور/ رباب زده: عود و بربط نواخته شده و کارشان به پايان رسيده بود/ مجلس بزم پس از مستي ها و شور و نواها"
      },
      {
        "text": "سلام کردم و با من به روی خندان گفت / که ای خمارکش مفلس شراب زده",
        "explanation": "معنی بیت: من بر پیر مغان سلام کردم ، وی با چهره ای گشاده به طنز به من فرمود: ای خمار آلوده تهی دست و بدحال از میگساری بسیار\n\nمعنی واژگان:خمارکش: کسي که تحمل حالت خمار را مي کند/ مفلس: تهيدست/ شراب زده: کسي که شراب زيادي نوشيده و اکنون دچار حالت خمار و سردرد شده"
      },
      {
        "text": "که این کند که تو کردی به ضعف همت و رای؟ / ز گنج خانه شده خیمه بر خراب زده",
        "explanation": "معنی بیت: کدام عاقل است که آن کار که تو کرده ای بکند یعنی از گنج خانة دنیا و زر و سیم و جاه و مقام چشم بپوشد و به خرابات مغان و ویران سرای عشق روی آورد، می ترسم که به وصال دولت بیدار مراد نرسی، چه تو را در کنار بخت خواب آلوده غافل وار خفته می بینم.\n\nمعنی واژگان: ضعيف همت و راي: ضعيف بودن انديشه و اراده/ گنج خانه: خزانه ي پرگنج، مقصود همان دير مغان است/ خراب: مقصود دنياي خارج از ميخانه است."
      },
      {
        "text": "وصال دولت بیدار ترسمت ندهند / که خفته‌ای تو در آغوش بخت خواب زده",
        "explanation": "معنی بیت: از آن مي ترسم که وصال بخت و اقبال مساعد و نيک نصيبت نشود، زيرا که تو در آغوش بخت خوابيده ي خود آرميده و بي خيال هستي.\n\nمحصول بيت ــ اين بيت هم مقول قول پير است. مى\u200Cترسم كه وصال دولت بيدار ندهندت چون كه تو در آغوش بخت خواب آلوده خفته\u200Cاى. مراد اين است، مادامى كه طالعت در خواب است وصال جانان برايت ميسر نخواهد شد. حاصل بيان تا بختت بيدار نگردد مرادت برآورده نمى\u200Cشود چون كه از بخت خواب آلوده، يارى و نصرت انتظار نمى\u200Cرود.\n\nمعنی واژگان:وصال: رسيدن به وصل، ديدار/ دولت بيدار: خوشبختي/ بخت خواب زده: بدبختي"
      },
      {
        "text": "بیا به میکده حافظ که بر تو عرضه کنم / هزار صف ز دعاهای مستجاب زده",
        "explanation": "معنی بیت: ای حافظ، به میخانة معرفت بشتاب تا هزار صف آراسته از دعاهای به اجابت رسیدة رندان را بر تو نمایان سازم.\n\nمعنی واژگان:عرضه کنم: نشان دهم/ هزار صف: صفها و رده هاي زيادي/ دعاهاي مستجاب: دعاهايي که مورد قبول واقع شده/ زده: اين کلمه دنباله ي کلمه «صف» است/ صف زده: رديف شده/ در بيت ميخانه جاي استجابت دعا تلقي شده چون جايگاه بي ريايي و مکان حقيقت است"
      },
      {
        "text": "فلک جنیبه کش شاه نصرت الدین است / بیا ببین ملکش دست در رکاب زده",
        "explanation": "معنی بیت: آسمان با همه ي عظمت و بزرگي اش مطيع و فرمانبر شاه نصرت الدّين است. بيا و ببين که فرشتگان چگونه بنده و ملازم اويند.\n\nمحصول بيت ــ فلك جنبيه كش «يدكچى» شاه نصرت الدين است. اگر باور نمى\u200Cكنى، بيا و ببين كه فرشته ركاب اسبش را گرفته است. رفعت شأن پادشاه را بيان مى\u200Cكند.\n\nمعنی واژگان:فلک: آسمان/ جنيبه کش: کسي که اسب يدک کسي را همراه او مي برد/ شاه نصرة الدين: مقصود نصرة الدين يحيي که در سال ۷۸۹ ۷۹۸توسط تيمور به حکومت شيراز برگزيده شد/ ملک: فرشته/ دست در رکاب زده: رکابدار شده، يا به او التجا آورده."
      },
      {
        "text": "خرد که ملهم غیب است بهر کسب شرف / ز بام عرش صدش بوسه بر جناب زده",
        "explanation": "معنی بیت: عقل که امور غیبی به او الهام و آموخته می شود، برای یافتن بزرگی و آبرو از فراز تختگاه آسمان آستان بوس درگاه اوست.\n\nمعنی واژگان:ملهم: الهام شده (بعضي آن را ملهم به کسر حرف «ه» مي خوانند که آن هم وجهي دارد)/ غيب: عالم ماوراء طبيعت، مقابل عالم شهادت/ کسب: به دست آوردن/ شرف: بزرگي/ جناب: آستانه ي درگاه"
      }
    ]
  },
  {
    "title": "غزل شماره ۴۲۲ حافظ",
    "verses": [
      {
        "text": "ای که با سلسلهٔ زلف دراز آمده‌ای / فرصتت باد که دیوانه‌نواز آمده‌ای",
        "explanation": "معنی بیت: ای که با زنجیر گیسوان بلند پیش آمده ای، مجال و فرصت پیوسته و بر دوام باد که به نوازش آشفته حالی سرگشته روی آورده ای.\n\nمعنی واژگان:سلسله: زنجير/ فرصتت باد: خدا کند همه چيز مطابق مراد و آرزوي تو باشد/ ديوانه نواز: نوازش کننده ي ديوانه"
      },
      {
        "text": "ساعتی ناز مفرما و بگردان عادت / چون به پرسیدن ارباب نیاز آمده‌ای",
        "explanation": "معنی بیت: لحظه اي ناز و عشوه مکن و شيوه و خوي خود را تغيير بده، زيرا که به احوال پرسي عاشقان نيازمند آمده اي.\n\nمحصول بيت ــ ساعتى ناز مكن. عادت بگردان، يعنى عادتت را تغيير بده چون كه به احوالپرسى اهل نياز «نيازمندان» آمده\u200Cاى. مراد: با نيازمندان با رفق و ملاطفت احوالپرسى كن، نه با خشونت و خشم كه خاطرشان شكسته مى\u200Cگردد.\n\nمعنی واژگان:ساعتي: چند لحظه اي/ بگردان عادت: عادت نازکردن را تغيير ده و به کناري بگذار/ پرسيدن: دلجويي، تفقّد/ ارباب نياز: مقصود عاشقان نيازمند (نوازش معشوق) است/ ناز مفرما: ناز مکن، برای رعایت احترام گاه فرمودن به جای برخی افعال دیگر به کار می رود."
      },
      {
        "text": "پیش بالای تو میرم چه به صلح و چه به جنگ / چون به هر حال برازندهٔ ناز آمده‌ای",
        "explanation": "معنی بیت: خواه به آشتی آمده باشی یا به قهر و ستیز جانم فدای قد تو باد، چه به هر گونه که باشد جامة ناز بر قامت تو زیباست.\n\nمعنی واژگان:پيش: در مقابل، در برابر/بالا: قد و قامت/ برازنده: شايسته، لايق."
      },
      {
        "text": "آب و آتش به هم آمیخته‌ای از لب لعل / چشم بد دور که بس شَعبده‌باز آمده‌ای",
        "explanation": "معنی بیت: لب لعل فام تو سرخی آتش و جان بخشی و صفای آب را با هم گرد آورده است، نظر ناپاک از جمال  تو  دور باد که در شعبده بازی و چشم بندی بسیار مهارت داری.\n\nمعنی واژگان:آب: اشاره است به آبدار بودن لبان معشوق/ آتش: اشاره است به رنگ آتشگون لبان يعني لعل (=سرخ)/ چشم بد دور: خدا کند ترا چشم نزنند/ بس: بسيار/شعبده باز: نيرنگ باز، چشم بند."
      },
      {
        "text": "آفرین بر دل نرم تو که از بهر ثواب / کشتهٔ غمزهٔ خود را به نماز آمده‌ای",
        "explanation": "معنی بیت: دل مهربان تو سزای آفرین و شایستة تحسین است ، چه برای یافتن مزد و پاداش از خداوند بر جنازه من که کشتة تیغ ناز توام، به نماز ایستاده ای.\n\nمعنی واژگان:دل نرم: دل نازک و رحيم و مهربان/ ثواب: پاداش آخرت/ غمزه: ناز و کرشمه/ نماز: مقصود نماز ميت است/ بيت داراي طنزي بس مليح است."
      },
      {
        "text": "زهد من با تو چه سنجد که به یغمای دلم / مست و آشفته به خلوتگه راز آمده‌ای",
        "explanation": "معنی بیت: پارسائی و تقوای من در برابر عشق تو وزنی ندارند و پهلو نتواند زد، چه تو سرمست و خشمگین به خلوت سرای راز و نیاز من برای تاراج دل آمده ای.\n\nمعنی واژگان:زهد: تقوي، پرهيزگاري/ با تو چه سنجد: در مقابل تو چه ارزشي دارد؟ تاب مقاومت در برابر تو را ندارد/يغما: غارت/خلوتگه راز: مقصود دل (عاشق) است."
      },
      {
        "text": "گفت حافظ دگرت خرقه شراب آلوده‌ست / مگر از مذهب این طایفه باز آمده‌ای",
        "explanation": "معنی بیت: کسی گفت: ای حافظ، اکنون دلق تو را آغشته به می می بینم، گوئی از راه و رسم ریاکاران اعراض کرده ای و به جمع رندان میگسار پیوسته ای.\n\nمعنی واژگان:دگر: باز هم/خرقه: لباس درويشي/ مر: مثل اين که، شايد، گويا/ مذهب: راه و رسم/ اين طايفه: مقصود صوفيان زمان است"
      }
    ]
  },
  {
    "title": "غزل شماره ۴۲۳ حافظ",
    "verses": [
      {
        "text": "دوش رفتم به در میکده خواب‌آلوده / خرقه تر دامن و سجّاده شراب‌آلوده",
        "explanation": "معنی بیت: دیشب خوابناک به در میخانه روی آوردم ، دلق من آلوده دامن بود و جانمازم آغشته به می.\n\nمعنی واژگان:دوش: ديشب (اگر بيت را بخواهيم در بعد عرفاني معني کنيم، يعني شب تاريک پيش از روز ازل)/ تردامن: صفت خرقه است که با گناه آلوده شده است، که داراي ايهام است يکي آن که با شراب آلوده شده و ديگر آن که با گناه آلوده شده است/ سجاده: جانماز/ شراب آلودگي سجاده تشديدي است بر تر دامن بودن خرقه، يعني خرقه ممکن است آلوده باشد اما شراب آلودگي سجاده گناه بزرگتري است."
      },
      {
        "text": "آمد افسوس‌کنان مغبچهٔ باده‌فروش / گفت بیدار شو ای رهرو خواب‌آلوده",
        "explanation": "معنی بیت: خادم میکده به ظریف طبعی و لاغ و استهزاء گفت که ای رهگذر غافل آگاه شو.\n\nمعنی واژگان:افسوس کنان: مسخره کنان، استهزاکنان، در حال تمسخر و استهزا/ مغبچه: شاگرد دير مغان، يکي از جوانان زيبا و خوش قد و قامت ميخانه که به مشتريان شراب مي دهد/ باده فروش: فروشنده ي شراب/ رهرو: سالک، مقصود سالک طريق مي پرستي است"
      },
      {
        "text": "شست و شویی کن و آن‌گه به خرابات خِرام / تا نگردد ز تو این دیر خراب آلوده",
        "explanation": "معنی بیت: نخست خود را از آلایش دنیا پاک ساز ، آن گاه به خرابات عشق گام بنه تا از آلودگی تو این صومعه که مقام محو فناست آلوده نگردد.\n\nمعنی واژگان:شست و شويي کن: طاهر و پاکيزه (دروني و بيروني) شو/ آنگه: سپس/ خرابات: ميخانه/ خرام: قدم بگذار/  دير خراب: همان خرابات يعني ميخانه است"
      },
      {
        "text": "به هوای لب شیرین پسران چند کنی / جوهر روح به یاقوت مذاب آلوده",
        "explanation": "معنی بیت: خدمتگزار میخانة معرفت به من گفت : به هوا خواهی  شاهدان نوشین لب تا کی گوهر روان را به یاقوت گداخته باده آغشته می سازی و به عشق مجازی می پردازی؟\n\nمعنی واژگان:هوي: عشق، آرزو/ شيرين پسران: پسران زيبايي که در ميخانه باده فروشي مي کنند، مغبچگان/ چند: چه قدر/ جوهر روح: آن وجودي که روح ناميده مي شود (اين جوهر فلسفي است که در مقابل آن عرض قرار دارد، ضمناً اشاره اي دارد به مفرد «جواهر» يعني گوهر تا با ياقوت تناسب داشته باشد)/ ياقوت مذاب: یاقوت گداخته ،مقصود شراب است که رنگ ياقوت دارد"
      },
      {
        "text": "به طهارت گذران منزل پیری و مکن / خلعت شیب چو تشریف شباب آلوده",
        "explanation": "معنی بیت: مرحلة پیری را به پاکدامنی سپری کن و جامة کهنسالی را چون خلعت جوانی به هوای نفس آلوده مساز.\n\nمعنی واژگان:طهارت: پاکي و پاکدامني/ گذران: طي کن / شیب:  پیری /تشریف : خلعت، خلعت و تشريف به يک معني هستند."
      },
      {
        "text": "پاک و صافی شو و از چاه طبیعت به در آی / که صفایی ندهد آب تراب‌آلوده",
        "explanation": "معنی بیت: از آلایش ها پاک و پاکیزه شو و از چاه ظلمانی تعلقات دنیوی بیرون آی، چه پیداست که آب گل آلود را  روشنی و صفا نباشد.\n\nمعنی واژگان:صافي: باصفا، صاف، پاکيزه/صفايي ندهد: باعث پاکي و پاکيزگي نمي شود/ آب تراب آلوده: آب خاک آلود، آب گل آلود که در حقيقت آب مضاف است که از نظر شرعي پاک کننده نيست و به طور طبيعي هم قابل استفاده نيست"
      },
      {
        "text": "گفتم ای جان جهان دفتر گل عیبی نیست / که شود فصل بهار از می ناب آلوده",
        "explanation": "معنی بیت: پاسخ دادم که ای جان اهل عالم ، اگر در هنگام بهار که نوبت شادی و طرب است، ورق گل به آب باده آغشته شود(به کنایه یعنی اگر ما در کنار گل باده گساری کنیم) خرده نباید گرفت.\n\nمعنی واژگان:اي جان جهان: اي محبوبي که براي جهانيان مانند جان هستي و همه ترا مانند جان خود دوست مي دارند. (در بعضي از نسخ جان و جهان است که استاد محمد امين رياحي آن را ترجيح داده اند.)/ مي ناب: شراب خالص/معمولاً دفترها و کتابها که به صورت دست نويس و يا مرکب نوشته مي شده است اگر بر روي آن مايعي مانند شراب ريخته مي شده است باعث خراب شدن آن مي شده و براي آن عيب و ايرادي بوده است، اما حافظ مي گويد اگر دفتر گل با شراب ناب آلوده شود عيبي ندارد، يعني در فصل بهار و گل شرابخواري عيب و ايرادي ندارد."
      },
      {
        "text": "آشنایان ره عشق در این بحر عمیق / غرقه گشتند و نگشتند به آب آلوده",
        "explanation": "معنی بیت: آنان که در طریق عشق آگاهانه ره سپارند، در این دریای ژرف غرقه شدند ولی دامنشان به تعلقات جهان مادی نیالوده و از عشق مجازی قصد وصول به عشق حقیقی داشتند.\n\nمعنی واژگان:آشنايان: شناسندگان، با اشاره به معني ديگر آن يعني شناگران/. بحر عميق: درياي ژرف/ يکي از کرامات عارفان و صوفيان حقيقي اين بود که بر روي آن دريا راه مي رفتند اما با آب درياتر نمي شدند/ اشاره است به اين که رندان اگر در شط شراب هم غرق شوند، مرتکب گناه نشده اند/ غرقه شدن در بحر عميق عشق نشانه ي سختيهاي راه سير و سلوک است."
      },
      {
        "text": "گفت حافظ لغز و نکته به یاران مفروش / آه از این لطف به انواع عتاب آلوده",
        "explanation": "معنی بیت: یار گفت: ای حافظ،نزد دوستان فضل نمائی مکن و نکته سنجی خود را به رخ ما مکش که تو هنوز به کمال معنی پی نبرده ای، خاموش باش. دریغا از این همه مهربانی و عنایت محبوب که آمیخته با ملامت و سرزنش بود.\n\nمعنی واژگان:لغز: چيستان، معما/ نکته: سخن باريک/ لغز و نکته فروختن: به خاطر خودنمايي چيستان و نکته براي کسي طرح کردن/ آه: چه خوش بود، چه دلپذير بود/ لطف: مهرباني/ عتاب: سرزنش، خشم و تندي با ادا و ناز."
      }
    ]
  },
  {
    "title": "غزل شماره ۴۲۴ حافظ",
    "verses": [
      {
        "text": "از من جدا مشو که توام نور دیده‌ای / آرام جان و مونس قلب رمیده‌ای",
        "explanation": "معنی بیت: اي معشوقي که نور چشم و عزيز جاني، مرا رها مکن و از من جدا مشو؛ زيرا وجود تو سبب آرامش جان و هم دم دل شيدا و بي قرار من است.\n\nمحصول بيت ــ اى جانان از من جدا مشو كه نور ديده\u200Cام هستى، و همچنين سبب آرامش و راحت جان و مونس قلب رميده\u200Cام تواى. حاصل مطلب از من جدا مشو خيلى احتياج به تو دارم.\n\nمعنی واژگان:نور ديده: روشني چشم/ آرام: باعث آرامش/ مونس: همدم/ قلب رميده: دل عاشق، دل پريشان، قلب مضطرب."
      },
      {
        "text": "از دامن تو دست ندارند عاشقان / پیراهن صبوری ایشان دریده‌ای",
        "explanation": "معنی بیت: عاشقان تو هرگز دست از دامن تو برنمي دارند و تو را رها نمي کنند؛ زيرا که پيراهن صبر و شکيبايي آنها را پاره کرده اي؛ يعني همه ي آنها در عشق تو بي تاب و بي قرارند.\n\nمحصول بيت ــ عاشقانه از دامن تو دست برنمى\u200Cدارند. زيرا كه پيراهن صبورى آنان را تو دريده\u200Cاى. مراد: با عشق و محبت خود عاشقان را بى\u200Cصبر و قرار كرده\u200Cاى همين است كه تركت نمى\u200Cكنند.\n\nمعنی واژگان:از دامن دست داشتن: رها کردن (اين هم يکي ديگر از موارد حذف پيشوند مصدر يا فعل است، يعني به جاي دست برنداشتن، دست نداشتن آمده است)/ دريده اي: پاره کرده اي/ پيراهن صبوري ايشان دريده اي: صبر و شکيبايي آنان را به پايان رسانيده اي"
      },
      {
        "text": "از چشم بخت خویش، مبادت گزند از آنک / در دلبری، به غایتِ خوبی رسیده‌ای",
        "explanation": " معنی بیت: آرزومندم که از نظر بخت و دیدة طالع خویش آسیبی نبینی، چه در دلستانی و زیبائی چنان به نهایت کمال دست یافته ای که بخت نیز بر تو رشک می برد.\n\nمعنی واژگان: گزند: آسيب، صدمه/ دلبري: دل ربايي، عاشق کردن مردمان/ غايت: نهايت، آخرين حدّ/ خوبي: زيبايي/ از آنک: بدان جهت که/ چشم بخت: دیدة طالع"
      },
      {
        "text": "منعم مکن ز عشق وی ای مفتی زمان / معذور دارمت که تو او را ندیده‌ای",
        "explanation": "معنی بیت: ای قاضی شرع مرا از مهرورزی با وی باز مدار، من عذر تو را می پذیرم، چه معشوق مرا ندیده ای وگرنه از عشق منعم نمی کردی.\n\nمعنی واژگان:منع کردن: مانع شدن، سرزنش کردن، ايراد گرفتن/ مفتي: فتوي دهنده شرعي، متشرّع/ مفتي زمان: فتوي دهنده ي دوران/ معذور دارمت: عذر ترا مي پذيرم، حق را به جانب تو مي دهم. قواعد: مفتی: اسم فاعل از افتاء مصدر باب افعال"
      },
      {
        "text": "آن سرزنش که کرد تو را دوست حافظا / بیش از گلیم خویش مگر پا کشیده‌ای",
        "explanation": "معنی بیت: ای حافظ، آیا تو پای از حد خویش فراتر نهادی که به ملامت یار گرفتار آمدی؟\n\nمعنی واژگان:سرزنش کردن: عيب و ايراد گرفتن/ بيش از گليم خويش مگر پا کشيده اي: مثل اين که از حد خود تجاوز کرده اي/  در بيت ارسال مثل هست يعني مصراع دوم ضرب المثل است"
      }
    ]
  },
  {
    "title": "غزل شماره ۴۲۵ حافظ",
    "verses": [
      {
        "text": "دامن‌کشان همی شد در شرب زرکشیده / صد ماهرو ز رشکش جیب قصب دریده",
        "explanation": "معنی بیت: یار در جامة کتان نازک زربفت به ناز خرامان می رفت و از رشک جمال او صد زیبای ماه رخسار گریبان جامة حریر خود را چاک زدند.\n\nمعنی واژگان:دامن کشان: با ناز و غرور و تبختر راه رفتن/ همي شد: مي رفت/ شرب: پارچه کتاني نازک که اغلب در مصر مي بافتند/ زرکشيده: زربفت، پارچه اي که در آن رشته هاي طلا به کار رفته باشد/ صد: نشانه ي کثرت است/ ماه رو: زيبارو، گلچهر/ رشک: حسد، حسادت/ جيب: گريبان/ قصب: لباس کتاني."
      },
      {
        "text": "از تاب آتش مِی بر گرد عارضش خوی / چون قطره‌های شبنم بر برگ گل چکیده",
        "explanation": "معنی بیت: از گرمی آتش باده بر پیرامون رخسارش، خوی مانند ژاله که بر ورق گل افتاده باشد، نمایان بود.\n\nمعنی واژگان:تاب: حرارت/ بر گرد: در اطراف/ عارض: صورت، چهره/ خوي (xai) عرق، عرق بدن/ گل: مقصود گل سرخ (محمدي) است/ در مصراع اول وزن دوري رعايت شده است يعني «از تاب آتش مي» يا «برگرد عارضش خوي» هماهنگ و هم قافيه هستند (در زمان قديم «مي» به صورت «mai» تلفظ مي شده است."
      },
      {
        "text": "لفظی فصیح شیرین، قدی بلند چابک / رویی لطیف زیبا چشمی خوش‌کشیده",
        "explanation": "معنی بیت: سخن گفتنش شيرين و روان، قامت بلند و رعنايش چست و چالاک، چهره اش لطيف و زيبا و چشمش زيبا و دل پسند و خمار بود.\n\nمحصول بيت ــ دلبرى كه نامش را برديم لفظش شيرين و فصيح و قدش بلند و خودش چابك و روى لطيف و دلكش و چشمش زيبا و كشيده است «كشيده به معناى پرفتور». حاصل اين كه دلبر با اين صفت\u200Cهاى متصف بود.\n\nمعنی واژگان:لفظ: سخن، بيان/ فصيح: روشن، واضح/ شيرين: دل انگيز/ چابک: ظريف و رعنا/ لطيف: با لطافت و ظرافت/ خوش: دلربا، دلپذير/ کشيده (صفت چشم) بادامي، خمارآلود/ چشمی خوش کشیده: دیده ای زیبا و گشاده"
      },
      {
        "text": "یاقوت جان‌فزایش از آب لطف زاده / شمشاد خوش‌خرامش در ناز پروریده",
        "explanation": "معنی بیت: یاقوت لب روح پرورش از آب چشمه سار لطافت پدید آمده و قامت بلند خوش رفتارش به ناز تربیت یافته است.\n\nمعنی واژگان:ياقوت: مقصود لبان معشوق است/ جان فزا: روح بخش/ زاده: به وجود آمده/ يعني لبان او هم لطيف و ظريف است و هم سخناني از روي لطف و مهرباني از اين لبها بيرون مي آيد/ خوش خرام: آن که راه رفتنش زيباست/ ناز: ناز و نوازش، ناز و نعمت/ پروريده: پرورش يافته"
      },
      {
        "text": "آن لعل دلکشش بین وآن خندهٔ دل‌آشوب / وآن رفتن خوشش بین وآن گام آرمیده",
        "explanation": "معنی بیت: لعل دلپذیر وی را بنگر و آن تبسمی که شورانگیزست و دل را آشفتة عشق می کند، آن رفتار دلپسند وی را ببین و گام نهادن آرام و آهسته اش را بنگر.\n\nمعنی واژگان: دلکش: جذاب، جالب توجه/ خنده ي دل آشوب: خنده اي که باعث دلربايي از همگان است/ خوش: دلپذير/ گام آرميده: راه رفتن با وقار و با طمأنينه"
      },
      {
        "text": "آن آهوی سیه‌چشم از دام ما برون شد / یاران چه چاره سازم با این دل رمیده؟",
        "explanation": "معنی بیت: آن معشوق زيباي سياه چشم دل فريب از دام عشق ما بيرون رفت. اي ياران، با اين دل بي تاب و قرار خود چه چاره کنم؟\n\nمحصول بيت ــ آن آهوى سيه چشم، از دام ما گريخت، اى ياران چاره اين دل رميده چيست. يعنى دلى كه از فراق آن آهوى سياه چشم وحشت\u200Cزده شده، چه\u200Cگونه علاجش كنيم.\n\nمعنی واژگان:آهوي سيه چشم: مقصود معشوق زيباست/ از دام ما برون شد: به عشق ما پاسخ مساعد نداد و از ما دوري کرد/ دل رميده: دل وحشت زده و ترسيده (به جهت دوري از معشوق)"
      },
      {
        "text": "زنهار تا توانی اهل نظر میآزار / دنیا وفا ندارد ای نور هر دو دیده",
        "explanation": "معنی بیت: اي معشوقي که هم چون جان عزيز و گرامي هستي، آگاه باش که تا مي تواني صاحب نظران را آزار ندهي؛ زيرا که دنياي فاني به کسي وفا نمي کند.\n\nمحصول بيت ــ زنهار تا مى\u200Cتوانى: تا آن\u200Cجا كه برايت مقدور است عاشقان اهل نظر را ميازار. زيرا كه دنيا وفا ندارد، اى نور هر دو ديده\u200Cام.\n\nمعنی واژگان:زنهار: مواظب باش، آگاه باش/ اهل نظر: زيبايي شناسان، صاحب نظران/ نور هر دو ديده: روشني چشمان، کسي که ديدنش انسان را خوشحال مي کند، مقصود معشوق است"
      },
      {
        "text": "تا کی کشم عتیبت؟ از چشم دل‌فریبت / روزی کرشمه‌ای کن ای یار برگزیده",
        "explanation": "معنی بیت: تا چند از چشم فریبای تو خشم و ملامت تحمل کنم، ای دوست یگانه و نخبه یک روز هم به ناز و غمزه نگاهی جانب ما کن.\n\nمعنی واژگان:عتيب (مُمال عتاب) خشم و غضب توأم با ناز و ادا/ دلفريب: زيبا، دلربا/ کرشمه کردن: به گوشه چشم نگريستن/ يار برگزيده: معشوقي که از ميان همه زيبارويان انتخاب شده باشد/ در مصراع اول وزن دوري رعايت شده است يعني «تاکي کشم عتيبت» با «از چشم دلفريبت» هماهنگ و هم قافيه هستند."
      },
      {
        "text": "گر خاطر شریفت رنجیده شد ز حافظ / بازآ که توبه کردیم از گفته و شنیده",
        "explanation": "معنی بیت: اگر دل بزرگوار تو از حافظ آزرده شد، بازگرد که از هرچه دیگران دربارة ما گفته اند و تو شنیده ای یا هرچه باشد خواه درست یا نادرست توبه کردیم و پوزش می خواهیم.\n\nمعنی واژگان:خاطر: دل، قلب، وجود باطني/ شريف: بزرگوار، نازنين/ رنجيده شد: غمگين شد، نگران شد"
      },
      {
        "text": "بس شکر بازگویم در بندگی خواجه / گر اوفتد به دستم آن میوه رسیده",
        "explanation": "معنی بیت: در خدمت آن سرور نیک سپاس می گزارم، اگر دست من به دامن آن میوة نوباوة به کمال رسیدة بوستان محبت برسد. چنانکه گفته شد در بسیاری از موارد مراد از خواجه همان خواجه جلال الدین تورانشاه وزیر شاه شجاع است.\n\nمعنی واژگان:بس: بسيار/ بندگي: چاکري، نوکري /خواجه: وزير (شايد تورانشاه) /ميوه ي رسيده: مقصود محبوب جوان است."
      }
    ]
  },
  {
    "title": "غزل شماره ۴۲۶ حافظ",
    "verses": [
      {
        "text": "از خون دل نوشتم، نزدیک دوست نامه / «اِنّی رَأیتُ دَهراً، مِن هَجْرِکَ القیامه»",
        "explanation": "معنی بیت: از غضه و غم و اندوه درون به دوست نامه نگاشتم که همانا سختی روزگار را در هجران تو چون روز رستاخیز دیدم.\n\nمعنی واژگان:خون دل: غم و غصّه/ نزديک دوست: به يار، به محبوب"
      },
      {
        "text": "دارم من از فراقش، در دیده صد علامت / لَیسَت دُموعُ عَینی، هٰذا لَنا العلامه؟",
        "explanation": "معنی بیت: من از جدائی وی در چشم صد نشان دارم، آیا این اشک های دیدة من بر مهجوری ما نشان نیست؟! در صفحه ی ۵۰۳ جامع نسخ دیوان حافظ تألیف مسعود فرزاد در یک نسخه ی هذی به جای هذا آمده که مطابق قواعد نحو صحیح می نماید.\n\nمعنی واژگان:فراق: دوري/ ديده: چشم/ صد: علامت کثرت است."
      },
      {
        "text": "هر چند کآزمودم، از وی نبود سودم / مَن جَرَّبَ المُجَرَّب، حَلَّت به الندامه",
        "explanation": "معنی بیت: چندانکه آزمایش کردم از وی بهرة وصالی به من نرسید که گفته اند: هرکه آزموده را دوباره بیازماید، به او پشیمانی رسد.\n\nمعنی واژگان:هرچند: هر اندازه، هر قدر/ آزمودم: تجربه کردم/ وي: مقصود معشوق است/ مصراع دوم ضرب المثل عربي است."
      },
      {
        "text": "پرسیدم از طبیبی، احوال دوست گفتا / «فی بُعدها عذابٌ، فی قُربها السلامه»",
        "explanation": "معنی بیت: از پزشک دل آگاهی حال عشق خود را سؤال کردم؛ پاسخ داد در دوری معشوق شکنجه و عذابی نهفته است و در نزدیکی و دیدار وی ایمنی و خوشی."
      },
      {
        "text": "گفتم «ملامت آید، گر گِرد دوست گردم» / و اللهِ ما رَأینا، حُباً بِلا ملامه",
        "explanation": "معنی بیت: با خود گفتم، اگر پیرامون یار برآیم، مرا سرزنش کند و به خدا سوگند ما عشقی را بدون سرزنش ندیدیم یعنی در عشق به یقین ملامت نیز هست. مصراع دوم به همین صورت بدون نقص است و مقول قول عاشق برای تأکید معنی مصراع اول است.\n\nمعنی واژگان:ملامت: سرزنش/ گرد دوست گردم: در اطراف کوي دوست گردش کنم."
      },
      {
        "text": "حافظ چو طالب آمد، جامی به جان شیرین / حَتّیٰ یَذوقَ مِنهُ، کأساً مِن الکرامه",
        "explanation": "معنی بیت: حافظ هوادار و خواستار شد که جان شیرین خود را در بهای جامی بدهد؛ تا با دادن جان ، ساغری از کرامت عشق بچشد. ظاهراً ضمیر در «منه» به مفهوم جمله سابق یعنی مصراع اول مربوط است.\n\nمعنی واژگان:طالب: خواهان."
      }
    ]
  },
  {
    "title": "غزل شماره ۴۲۷ حافظ",
    "verses": [
      {
        "text": "چراغ روی تو را شمع گشت پروانه / مرا ز حال تو با حال خویش پروا، نه",
        "explanation": "معنی بیت: هر شمع جهان افروزی بر گرد چراغ روی تو پروانه وار به گردش در آمد تا از مهر رخسار تو کسب نور کند، من چنان به تو پرداخته ام که از خود بی خبرم و به حال خویش التفاتی نکنم.\n\nمعنی واژگان: پروا: توجّه."
      },
      {
        "text": "خِرد که قید مجانین عشق می‌فرمود / به بوی سنبل زلف تو گشت دیوانه",
        "explanation": "معنی بیت: عقل که فرمان می داد دیوانگان عشق را در بند کشند، خود به هوای سنبل گیسوی تو دیوانه گشت.\n\nمعنی واژگان:قيد مي فرمود: به زنجير مي کشيد، دربند مي کرد/ مجانين: جمع مجنون، ديوانگان/ مجانين عشق: کساني که به خاطر عشق ديوانه شده اند/ بوي: رايحه، آرزو."
      },
      {
        "text": "به بوی زلف تو گر جان به باد رفت‌، چه شد؟ / هزار جان گرامی فدای جانانه",
        "explanation": "معنی بیت: اگر در آرزو و اشتياق بوي خوش گيسوي تو جان ما نابود شد و از دست رفت، چه اهمّيّتي دارد؟ هزار جان شيرين و عزيز فداي جانان باد.\n\nمحصول بيت ــ اگر به بويا به اميد زلفت جان به باد رفت هيچ مهم نيست. يعنى اگر هلاك شد اهميت ندارد، يك جان چيست بلكه هزاران جان عزيز فداى جانان گردد. حاصل: مى\u200Cارزد اين كه در راه جانان هزاران جان عزيز فدا شود.\n\nمعنی واژگان:بوي رايحه، آرزو/ به باد رفت: از دست رفت/ گرامي: عزيز/ جانانه: معشوق"
      },
      {
        "text": "من‌ِ رمیده ز غیرت ز پا فتادم دوش / نگار خویش چو دیدم به دست بیگانه",
        "explanation": "معنی بیت: دیشب من که گریزان از مردمم، چون یار زیبای خود را در کنار غیر یافتم، از رشک و حمیت از پا در آمدم و سخت ناتوان شدم.\n\nمعنی واژگان:رميده: گریزان، عاشق و آشفته حال/ غيرت: احساس بيگانگي کردن به خاطر بي اعتنايي معشوق، رشک، حميت/ از پا افتادن: نزديک به مرگ شدن/ دوش: ديشب/ نگار: معشوق زيبا/ بيگانه: غريبه"
      },
      {
        "text": "چه نقش‌ها که برانگیختیم و سود نداشت / فسون ما بر او گشته است افسانه",
        "explanation": "معنی بیت: نیرنگ ها و حیله ها کردیم و فایده ای نداد، حیله و چارة ما پیش او افسانه گشت و باطل و بی اثر شد.\n\nمعنی واژگان:نقش برانگيختن: حيله به کار بردن، چاره گري کردن/ فسون: مکر و حيله، دعايي که جادوگران براي پيشبرد کار خود مي خوانند/ افسانه: سخنان بي پايه و ناراست، داستان تخيّلي."
      },
      {
        "text": "بر آتش رخ زیبای او به جای سپند / به غیر خال سیاهش که دید به دانه؟",
        "explanation": "معنی بیت: کیست که به جای سپند برآتش چهرة او به جز خال سیاهش دانة نکوتری بشناسد.\n\nمعنی واژگان: سپند: اسفندي که براي دفع چشم زخم بر روي آتش مي ريزند/ به: بهتر/ دانه : دانه ی نیکو و زیباتر"
      },
      {
        "text": "به مژده، جان به صبا داد شمع در نفسی / ز شمع روی تواش چون رسید پروانه",
        "explanation": "معنی بیت: چون شمع از شمع رخسار تو  فرمان و رخصت دیدار یافت در یک نفس جان به مژدگانی به نسیم صبا سپرد.\n\nمعنی واژگان:مژده: مقصود مژدگاني است يعني چيزي که به آورندۀ مژده مي دهند/ صبا: بادي که از طرف شمال يا مشرق مي وزد و پيام آور و پيامبر ميان عاشق و معشوق است/ در نفسي: فوراً، در يک لحظه/ پروانه: اجازه، اجازه نامه/  در مصراع اول اشاره است به اين که وزيدن باد شمع را خاموش مي کند و خاموش شدن شمع به جان دادن او تعبير شده است/ «به» در آغاز اين بيت معني «به عنوان» مي دهد و اگر مژده را به معني «بشارت» بدانيم، «به» معني «در مقابل» مي دهد"
      },
      {
        "text": "مرا به دور لب دوست هست پیمانی / که بر زبان نبرم جز حدیث پیمانه",
        "explanation": "معنی بیت: من در ایام کامروائی و دولت لب یار شرط کرده ام که سخن جز از ساغر و پیمانه نگویم.\n\nمعنی واژگان: پيمان: عهد، معاهده/ حديث: سخن، گفته/ پيمانه: جام شراب/ دور : هم به معني اطراف و هم به معني دوران و زمان است"
      },
      {
        "text": "حدیث مدرسه و خانقه مگوی که باز / فتاد در سر حافظ هوای میخانه",
        "explanation": "معنی بیت: از مدرسه و خانقاه سخن مگو که بار ديگر حافظ در آرزو و اشتياق رفتن به ميکده و خرابات است.\n\nمحصول بيت ــ به من سخن از مدرسه و خانقاه مگو: درباره اين چيزها با من حرف مزن زيرا باز بر سر حافظ سودا و آرزوى ميخانه افتاده است. پس وقت مدرسه و خانقاه نيست. از خطاب به غيبت التفات فرموده است.\n\nمعنی واژگان:حديث: گفتگو، سخن/ خانقه: خانقاه، محل درويشان و صوفيان، صومعه/ باز: دوباره/هوي: هوس"
      }
    ]
  },
  {
    "title": "غزل شماره ۴۲۸ حافظ",
    "verses": [
      {
        "text": "سحرگاهان که مخمور شبانه / گرفتم باده با چنگ و چغانه",
        "explanation": " معنی بیت: هنگام سحر که هنوز نیم مست از باده گساری دوشین بودم، باز به آهنگ چنگ و قانون ساغر گرفتم. برای خرد زاد راه از باده ساختم و از کشور وجود خود او را بیرون راندم.\n\nمعنی واژگان:سحرگاهان: به هنگام سحر/ مخمور: خمارزده، خمار شده، داراي دردسر و رخوت/ شبانه: به خاطر نوشيدن شراب شبانگاهي/ باده: شراب/چنگ: سازي است زهي/ چغانه: سازي است ضربي (حافظ و موسيقي ص ۸۷) قانون ، نیز نگاه کنید به غزل ۲۴۱ بیت ۲"
      },
      {
        "text": "نهادم عقل را ره توشه از می / ز شهر هستی‌اش کردم روانه",
        "explanation": " معنی بیت: هنگام سحر که هنوز نیم مست از باده گساری دوشین بودم، باز به آهنگ چنگ و قانون ساغر گرفتم. برای خرد زاد راه از باده ساختم و از کشور وجود خود او را بیرون راندم.\n\nمعنی واژگان: ره توشه: توشه و زاد راه."
      },
      {
        "text": "نگار مِی‌فروشم عشوه‌ای داد / که ایمن گشتم از مکر زمانه",
        "explanation": "معنی بیت: معشوق زیبای باده فروش من کرشمه ای کرد که با آن از دست نیرنگ و حیلة روزگار در امان ماندم.\n\nمعنی واژگان:نگار: زيبارو/ مي فروش: ساقي/ عشوه اي داد: (مرا چنان) فريبي داد/ ايمن (ممال آمن) در امنيت، آسوده خاطر/ زمانه: روزگار"
      },
      {
        "text": "ز ساقیِ کمان‌ابرو شنیدم / که ای تیر ملامت را نشانه",
        "explanation": "معنی بیت: معشوق زیبای باده فروش من کرشمه ای کرد که با آن از دست نیرنگ و حیلة روزگار در امان ماندم."
      },
      {
        "text": "نبندی زان میان طرفی کمروار / اگر خود را ببینی در میانه",
        "explanation": "معنی بیت: معشوق زیبای باده فروش من کرشمه ای کرد که با آن از دست نیرنگ و حیلة روزگار در امان ماندم.\n\nمعنی واژگان: ميان: کمر/ طرف بستن: سود بردن/ کمروار: مانند کمربند/ در نسخه ی بدل در صفحه ی ۲۹۷ دیوان حافظ تصحیح مرحوم قزوینی ببندی به جای نبندی و در مصراع دوم نبینی به جای ببینی آمده که بر متن ترجیح دارد/ معني مصراع اول (بيت ۵) اين است که به آن کمر دسترس نخواهي يافت/ مصراع اول (بيت ۵) اشاره است به باريک بودن کمر که حتي کمربند هم احساس بودن کمر را نمي کند و نيز به عاشق مي گويد که تو مانند کمربند نمي تواني به آن کمر دسترس پيدا کني./ مصراع دوم بيت تحريک به عدم خودبيني است، يعني اگر به فکر خود باشي و احساس وجود خود در عشق کني به معشوق نخواهي رسيد – تو خود حجاب خودي حافظ از ميان برخيز"
      },
      {
        "text": "برو این دام بر مرغی دگر نه / که عنقا را بلند است آشیانه",
        "explanation": "معنی بیت: این دام را برای صید پرنده ای دیگر بگستر، چه سیمرغ بلند آشیانست و به دام افتادنی نباشد.\n\nمعنی واژگان:عنقا: سيمرغ، اشاره است به معشوق حقيقي يعني ذات باري تعالي – عنقا شکار کس نشود دام باز چين…"
      },
      {
        "text": "که بندد طرف وصل از حسن شاهی؟ / که با خود عشق بازد جاودانه؟",
        "explanation": "معنی بیت: هیچکس از عشق بر جمال الهی بهره یاب و کامروا نخواهد شد، چه فرمانروای مطلق جهان هستی برخود همواره عشق می ورزد و چنانکه گفته اند خدا هم عاشق خویش است و هم معشوق، پس بر چنین معشوقی که می تواند عشق بورزد و به کام برسد؟\n\nمعنی واژگان:بندد طرف: سود مي برد نیز نگاه کنید به غزل ۱۲بیت ۳/ وصل: رسيدن به معشوق، وصال/ حسن: زيبايي/ شاه: مقصود معشوق است/ جاودانه: براي هميشه، تا ابد، همواره/ بعضي مصراع دوم را مربوط به عاشق مي دانند و آن را تأييدي براي بيت پنجم مي دانند، اما لطافت بيت به آن است که آن را براي معشوق بدانيم، خدايي که جميل است و اولين جمالي را که دوست دارد جمال خود اوست. از طرف ديگر عاشق نمي تواند «جاودانه» خودبيني را رها کند و بيت بعد تأييد است بر اين معني."
      },
      {
        "text": "ندیم و مطرب و ساقی همه اوست / خیال آب و گل در ره بهانه",
        "explanation": "معنی بیت: همنشین بزم و رامشگر و ساقی همه خداوند است یا به عبارت دیگر عشق و عاشق و معشوق همه اوست و کس جز او نیستی هست نما باشد و خیال هستی و عشق ورزی این گرفتاران عالم مادی چیزی جز یک بهانه و دست آویز نیست و اصالت و بنیادی ندارد.\n\nمعنی واژگان:نديم: همنشين/ مطرب: رامشگر/ خيال: صورت، شبح/ آب و گل: انسان، معشوق زميني و ظاهري/ در ره: در راه عشق/ بهانه: وسيله، عذر"
      },
      {
        "text": "بده کشتیِ می تا خوش برانیم / از این دریای ناپیدا کرانه",
        "explanation": "معنی بیت: ای ساقی، سفینة می را به ما بسپار تا از دریای بیکران غم به سلامت به کناری رسیم و آسوده دل شویم.\n\nمعنی واژگان:کشتي مي: جام شرابي که به شکل کشتي ساخته اند/ خوش: با خوشي و طرب/ ناپيدا کرانه: بي انتها/ درياي ناپيدا کرانه: مقصود زندگي و به تعبيري مراحل مختلف عشق و سير و سلوک است/ برانیم: در صفحه ی ۵۰۶ جامع نسخ دیوان حافظ تألیف مسعود فرزاد برآئیم به جای برانیم آمده است که بر متن ترجیح دارد"
      },
      {
        "text": "وجود ما معمایی‌ست حافظ / که تحقیقش فسون است و فسانه",
        "explanation": "معنی بیت: ای حافظ هستی ما در این جهان سخنی پوشیده و رازی سربسته است که پژوهش های ما دربارة آن چون گفتار افسون گران و ساحران و عزایم خوانان و داستان گویانست و راهی به مقصود نمی برد.\n\nمعنی واژگان:وجود: هستي/ معما: گره کور، مسأله ي مشکل/ تحقيق: به حقيقت چيزي رسيدن/ فسون: نيرنگ، حيله، ورد جادوگران/ فسانه: داستان تخيلي و بي پايه."
      }
    ]
  },
  {
    "title": "غزل شماره ۴۲۹ حافظ",
    "verses": [
      {
        "text": "ساقی بیا که شد قدحِ لاله پر ز می / طامات تا به چند و خرافات تا به کی؟",
        "explanation": "معنی بیت: ساقی بشتاب که بهار آمد و ساغر لابه از بادة سرخ سرشار شد، لاف و گزاف صوفیانه بس است تا چند دروغ و باطل توان شنید.\n\nمعنی واژگان: مقصود از «مي» قطرات باران و شبنم است که در فصل بهار درون لاله را پر مي کند/ طامات: سخنان گزاف و مبالغه آميز صوفيان در مورد کرامات خودشان است (مفرد آن «طامه» است) نیز نگاه کنید به غزل 272 بیت 2 /خرافات: عقايد بي پايه و اساس (مفرد آن «خرافه» است)/ داستان های شب و سخنان نمکین و دروغ و بی پایه و مایه جمع خرافه و « خرافه نام مردی پری زاده از قبیلة عذره و او آنچه از پریان می دید نقل می کرد و مردم او را به دورغ می داشتند و هر سخن او را باور نداشتند و گفتندی هذا حدیث خرافة و هی حدیث مستملح کذب و حکایت های شب«نقل از منتهی الارب»  / توضيح آن کلماتي مانند «مي» و «کي» که ياء آنها ياء مليّن است در زمان قديم با فتحه ي قبل از يا تلفظ مي شده است يعني به صورت (may) و (key) اما همه آنها در زمان حاضر با کسره ي قبل از يا تلفظ مي شود يعني به صورت (mey) و (key). در اين غزل و در دو غزل بعد از اين غزل آنها را به همان صورت قديم بايد تلفظ کرد ولي ما اين غزل را با تلفظ امروزي اعراب گذاري کرديم"
      },
      {
        "text": "بگذر ز کبر و ناز که دیده‌ست روزگار / چین قبای قیصر و طرْفِ کلاه کی",
        "explanation": "معنی بیت: ناز و تفاخر و غرور را ترک کن که زمانه هم چين قباي قيصر و هم گوشه ي کلاه کي را بسيار به خود ديده است.\n\nمحصول بيت ــ از كبر و ناز بگذر: كبر و ناز را ترك كن، زيرا روزگار چين قباى قيصر و ترك كلاه شاهى چون كى را ديده است. مراد اين دنيا عجوزه\u200Cاى است كه پادشاهان زياد ديده است. حاصل عجوزه\u200Cاى است كه دامادهاى بسيار به\u200Cخود ديده است.\n\nمعنی واژگان:بگذر: دست بردار، صرف نظر کن/ کبر: نخوت، خودبزرگ بيني، تکبر/ ناز: تفاخر، افتخار، نازيدن/ روزگار: زمانه/ چين: چين و شکن/قبا: لباس/ قيصر: پادشاه روم/ طرف: گوشه/ کلاه: تاج/ کي: لقب پادشاهان کياني ايران مانند کيقباد و کيخسرو و کيکاووس/ در استعمال کلمه ي «چين» اشاره اي هست به مملکت چين که در رديف روم و ايران قرار مي گيرد که اثري از پادشاهان قديم آنها در ميان نيست"
      },
      {
        "text": "هشیار شو که مرغ چمن مست گشت هان / بیدار شو که خواب عدم در پی است هی",
        "explanation": "معنی بیت: هان باخبر باش که بلبل باغ سرمست شد تو نیز از خواب غفلت سر برگیر که خواب دراز نیستی و مرگ به دنبال زندگی کوتاه ماست.\n\nمعنی واژگان:هشيار شو: بر سر عقل و هوش بيا/ مرغ چمن: بلبل/ مست: مقصود عشق (گل) است/ هان: آگاه باش، به هوش باش/ خواب عدم: مقصود مرگ است/ در پي: به دنبال (تو) / هي: آگاه باش به هوش باش، با تو هستم."
      },
      {
        "text": "خوش نازکانه می‌چمی ای شاخ نوبهار / کآشفتگی مبادت از آشوب باد دی",
        "explanation": "معنی بیت: ای شاخة نورس بهاری با ناز و خوشی جنبش می کنی از خدا می خواهم که حال تو از غوغا و تشویش تندباد زمستانی پریشان نشود و همواره سربز و خرم بمانی.\n\nمعنی واژگان:خوش: دلپذير، جذاب، جالب توجه/ نازکانه: به تازگی و خوشی با ظرافت، ظريفانه/ مي چمي: خرامان مي روي، با ناز و عشوه قدم مي زني/ شاخ نوبهار: شاخه گل بهاري، مقصود محبوب است/ آشفتگي: پريشاني/آشوب: پريشاني کردن، تباهي به وجود آوردن/ دي: اولين ماه زمستان"
      },
      {
        "text": "بر مهر چرخ و شیوهٔ او اعتماد نیست / ای وای بر کسی که شد ایمن ز مکر وی",
        "explanation": "معنی بیت: بر مهر و محبّت روزگار و شيوه ي او هيچ اعتمادي نيست؛ واي بر کسي که از مکر و حيله اش خود را در امان بداند و آسوده خاطر باشد.\n\nمحصول بيت ــ بر سازگارى و مساعدت و همچنين بر گردش چرخ اعتماد نيست. پس اى ياران واى بر كسى كه از مكر چرخ ايمن باشد.\n\nمعنی واژگان:مهر: دوستي/ چرخ: فلک، آسمان/ شيوه: روش/ اعتماد: اطمینان/ ايمن: در امنيت، مطمئن."
      },
      {
        "text": "فردا شراب کوثر و حور از برای ماست / و امروز نیز ساقی مه‌روی و جام می",
        "explanation": "معنی بیت: همان گونه که امروز ساقي زيباروي و جام شراب از آن ماست، فرداي قيامت نيز شراب حوض کوثر و حوران زيباي بهشتي براي ما خواهد بود.\n\nنصيبِ ماست بهشت، اي خداشناس برو\n\nکه مستحقِّ کرمت، گناه کارانند\n\nمحصول بيت ــ فردا در بهشت شراب كوثر و حور از براى ماست.\n\nمعنی واژگان:شراب: نوشيدني/ کوثر: نام حوضي است در بهشت/ حور: زنان زيبا و سياه چشم بهشتي/ مهروي: زيباروي/ اميد به عفو و کرم پروردگار – نصيب ماست بهشت اي خداشناس برو – که مستحق کرامت گناهکارانند"
      },
      {
        "text": "باد صبا ز عهد صبی یاد می‌دهد / جان دارویی که غم ببرد درده ای صبی!",
        "explanation": "معنی بیت: باد صبا از دوران کودکي و جواني ياد مي کند؛ پس از کودک خردسال، جام شرابي به من بده تا بنوشم و مست گردم و غم دل را از ياد ببرم.\n\nمحصول بيت ــ باد صبا از زمان صبا ياد مى\u200Cدهد: دوران طراوت را به خاطر مى\u200Cآورد. خلاصه فصل تازه بهار است. پس اى جوان نورس جان دارويى كه غم و غصه را مى\u200Cبرد بده. يعنى باده بده بخوريم كه غم و غصه\u200Cمان را زايل كند.\n\nمعنی واژگان:صبا: بادي که از طرف شمال يا مشرق مي وزد و پيام آور و پيامبر ميان عاشق و معشوق است/ عهد: دوران/ صبي: کودکي و نوجواني/ جان دارو: نوشدارو، مقصود شراب است/ درده: بياور، بده/ صبي (مصغر صبي) نوجوان، بچه ي کوچک./ صبی : به کسر اول و الف مقصوره در آخر جوانی و عشقبازی و میل به لهو/صبی : به ضم اول و کسر دوم و تشدید سوم، کودک خردسال مصغر صبی به فتح اول و کسر دوم نقل به اختصار از حواشی دیوان حافظ تصحیح مرحوم قزوینی، در نسخ چاپی بنیّ آمده مصغر ابن به معنی پسرک که به نظر می رسد بر متن ترجیح داشته باشد."
      },
      {
        "text": "حشمت مبین و سلطنت گل، که بسپرد / فراش باد هر ورقش را به زیر پی",
        "explanation": "معنی بیت: به شکوه و فرمانروائی سلطان گل التفات مکن  که به زودی فراش باد هر برگش را در زیر پا لگدکوب خواهد کرد.\n\nمعنی واژگان:حشمت: جلال و شکوه/ سلطنت: پادشاهي، تسلّط/ بسپرد: زير پاي پايمال مي کند/ ورق: گلبرگ/ پي: پاي، قدم"
      },
      {
        "text": "درده به یاد حاتمِ طی جام یک منی / تا نامهٔ سیاه بخیلان کنیم طی",
        "explanation": "معنی بیت: به یاد رادمرد روزگار حاتم طائی جامی که یک من باده در آن گنجد بده تا بنوشیم و نامة عمل ممسکان و زفتان را که مانند نامة گنهکاران سیاه است در هم پیچیم و نامی از آن ها دیگر نبریم.\n\nمعنی واژگان:در ده: بده، تقديم کن/ حاتم طيّ: مقصود حاتم طايي، حاتم بن عبدالله بن سعدبن الحشرح مکنّي به ابوسفانه است که در بخشندگي مورد ضرب المثل است، مردی سخی و جوانمرد و از قبیلة طی که عرب به سخا و کرم وی مثل زند(نقا از لغت نامه ی دهخدا)/ جام يک مني: مقصود جام بزرگ شراب است/ نامه ي سياه: نامه ي اعمال نارواي انسان/ بخيلان: خسيسان/ طي کردن: در هم پيچيدن/ اشاره است به تغيير حالتي که شراب در انسان ايجاد مي کند."
      },
      {
        "text": "زان می که داد حسن و لطافت به ارغوان / بیرون فکند لطف مزاج از رخش به خوی",
        "explanation": "معنی بیت: ای ساقی به ما از آن باده بده که بر حسن و لطف و چهرة ارغوان می فزاید و چون دلبر  جرعه ای از آن بنوشد، تأثیر شراب لطافت چهرة وی را از عرقی که بر چهره اش می نشیند نمودار می سازد.\n\nمعنی واژگان:حسن: زيبايي/لطافت: ظرافت و زيبايي و نازکي/ ارغوان: نام گلي است، اما در اينجا مقصود چهره ي معشوق است/ لطف مزاج: لطافت سرشت: لطافت طبيعي/ خوي (Xay): عرق بدن"
      },
      {
        "text": "مسند به باغ بر که به خدمت چو بندگان / استاده است سرو و کمر بسته است نی",
        "explanation": "معنی بیت: تخت و تکيه گاه خود را به باغ ببر، زيرا که در آنجا سرو به خدمت ايستاده و ني کمر بندگي را بسته است.\n\nمحصول بيت ــ تكيه\u200Cگاهت را به باغ ببر كه براى خدمت به تو، يا در خدمت تو سرو چون بندگان سر پا ايستاده و نى آماده خدمت است. يعنى منتظر قدوم تواند.\n\nمعنی واژگان:مسند: تکيه گاه، تخت/ خدمت: کارگزاري، تعظيم و تکريم/ بندگان: غلامان، چاکران/ استاده است: حاضر و آماده است با اشاره بر سر پا بودن سرو/کمر بسته: آماده براي اطاعت و فرمانبرداري با اشاره به بندهاي ني"
      },
      {
        "text": "حافظ حدیثِ سحرفریبِ خوشت رسید / تا حد مصر و چین و به اطراف روم و ری",
        "explanation": "معنی بیت: اي حافظ، سخن و شعر افسونگر و دل نشين زيبايت تا مرز مر و چين و اطراف روم و ري نيز رسيد.\n\n\nمحصول بيت ــ اى حافظ سخن زيباى سحر فريب تو تا سر حد مصر و چين و تا انتهاى روم و رى رسيده است.\n\nمعنی واژگان:حديث: سخن، شعر/ سحر فريب: برتر از سحر و جادو، شبيه سحر و جادو/ خوش: دلپذير/ حدّ: مرز/ اطراف: گوشه و کنار"
      }
    ]
  },
  {
    "title": "غزل شماره ۴۳۰ حافظ",
    "verses": [
      {
        "text": "به صوت بلبل و قمری اگر ننوشی می / علاج کی کنمت؟ آخرالدواء الکی",
        "explanation": "معنی بیت: اگر در بهار به آوای خوش هزار دستان و فاخته باده نخواهی، تو را از بیماری غم روزگار هرگز درمان نتوانم کرد که گفته اند واپسین دارو داغ کردن است(در قدیم زخم هائی را که به هیچ مرهم بهبود نمی یافت، با داغ آهنین می سوزاندند.) مقصود آن است که تنها راه درمان تو همان داغ کردن خواهد بود که آخرین دواست.\n\nمعنی واژگان:صوت: آواز/ قمري: فاخته، پرنده اي از راسته ي کبوتران است و نام پرده اي از موسيقي است/ آخِرُالدَواءالکي: آخرين درمان داغ کردن است، ضرب المثل عربي است يعني زخمي که با دوا و درمانهاي معمولي بهبود نمي يابد بايد آن را داغ کنند و بسوزانند و سوزاندن کسي که نمي خواهد غمهاي خود را با نوشيدن مي درمان کند مردن و ترک دنياست/ (براي تلفظ قافيه ي اين غزل، رجوع کنيد به شرح اولين بيت از غزل ۴۲۹)."
      },
      {
        "text": "ذخیره‌ای بنه از رنگ و بوی فصل بهار / که می‌رسند ز پی، رهزنان بهمن و دی",
        "explanation": "معنی بیت: از لطف و صفا و آب رنگ بهاران اندوختة شادی فراهم ساز که غارتگران زمستانی از این پس فرا می رسند و دست به تاراج باغ و بوستان می برند.\n\nمعنی واژگان:ذخيره: قوت و غذا و مال و منال کنار گذاشته براي زمان نياز/ رهزنان: حراميان، دزدان بياباني"
      },
      {
        "text": "چو گل نقاب برافکنْد و مرغ زد هوهو / منه ز دست پیاله، چه می‌کنی؟ هی هی",
        "explanation": "معنی بیت: آن گاه که گل روبند یک سو نهاد و پرنده نغمه خوانی آغاز کرد، ساغر از کف منه، هان و هان جز باده گساری به کاری مپرداز.\n\nمعنی واژگان:گل نقاب برافکند: گل شکفته شد، از حالت غنچه بودن به در آمد/مرغ: مقصود بلبل و قمري و امثال اين مرغانند که در فصل بهار نغمه سرايي مي کنند/ هوهو زد: آواز خواند/ هي هي: واي بر تو، با تو هستم/ کلمه ي «هو» و تکرار آن در مصراع اول اشاره است به ذکر خدا به وسيله ي مرغان – توحيد گوي او نه بني آدمند و بس، هر بلبلي که زمزمه بر شاخسار کرد."
      },
      {
        "text": "شکوه سلطنت و حسن کی ثباتی داد؟ / ز تخت جم سخنی مانده است و افسرِ کی",
        "explanation": "معنی بیت: شکوه و جلال سلطنت و زيبايي تا کي مي تواند پايدار و پابرجا بماند؟ از تاج و تخت جم و کي، تنها نامي و سخني باقي مانده است.\n\nمحصول بيت ــ شكوه و عظمت سلطنت و شوكت حكومت، كى ثبات داشت. يعنى پادشاهى و حكومت براى كسى باقى نمى\u200Cماند. چنان كه از تخت سليمان و افسركى فقط حرفى مانده است : يعنى از اين\u200Cها فقط نامى مانده است و رسمشان محو شده و از بين رفته است.\n\nمعنی واژگان:شکوه: جلال و عظمت/ سلطنت: پادشاهي/ حسن: زيبايي/ ثبات: پايداري/ جم: جمشيد/ افسر: تاج/ کي: لقب پادشاهان کياني مانند کيکاووس و کيقباد و کيخسرو…"
      },
      {
        "text": "خزینه‌داری میراث‌خوارگان کفر است / به قول مطرب و ساقی، به فتوی دف و نی",
        "explanation": "معنی بیت: به اعتقاد رامشگر و ساقی و به فرمان مفتی دف و نی، گنجوری و نگاهبانی خواسته برای وارثان کفران نعمت و ناسپاسی است.\n\nمعنی واژگان:خزينه داري: ذخيره کردن و نگهداري اموال/ ميراث خوارگان: وارثان/ قول: گفته و گفتار با اشاره به معني ديگر آن يعني آواز/ مطرب: رامشگر/ فتوي: حکم، حکم شرعي در اینجا به ضرورت وزن الف مقصوره ممال می شود/ دف: دايره، يکي از آلات ضربي موسيقي."
      },
      {
        "text": "زمانه هیچ نبخشد که باز نستاند / مجو ز سفله مروت، که شیئه لا شی",
        "explanation": "معنی بیت: روزگار هرچه می دهد باز می گیرد، از فرومایه جوانمردی مخواه که چیزی که زمانه می دهد (جاه و مال) ناچیز است.\n\nمعنی واژگان:زمانه: روزگار/ باز نستاند: پس نمي گيرد/ سفله: پست، ناجوانمرد/ مروّت: جوانمردي و بخشندگي/شيئه لاشيء: چيز او چيز نيست"
      },
      {
        "text": "نوشته‌اند بر ایوان جنة الماوی / که هر که عشوه دنیی خرید وای به وی",
        "explanation": "معنی بیت: بر ايوان جنة المأوي نوشته اند: هرکس که فريب دنياي فاني را بخورد و خريدار نيرنگ آن باشد، واي به حال او.\n\nمحصول بيت ــ بر قصر جنت مأوى و فردوس اعلا نوشته\u200Cاند كه: هر كس گول و فريب و خدعه دنيا را بخورد واى به وى. يعنى واى به حال كسى كه مغرور لذات دنيا گردد و غافل باشد. اين بيت ترغيب و تحريضى است براى ترك مزخرفات دنيا.\n\nمعنی واژگان:ايوان: قصر/ جنّة المأوي: قسمتي از بهشت که ساکنان آن در آنجا سکني گزيده اند، این ترکیب مقتبس از آیه ی ۱۵ سوره ی نجم (۵۳) است:« عِندَها جَنَّةُالمَأوی»/عشوه: فريب/ عشوه خريدن: فريب خوردن/ دنيي: دنيا در اینجا بهتر است چنانکه در صفحه ی ۵۲۳ جامع نسخ حافظ تألیف مسعود فرزاد آمده است دنیا خوانده شود و نوشته شود و ممال کردن آن ضرورتی ندارد"
      },
      {
        "text": "سخا نماند، سخن طی کنم، شراب کجاست؟ / بده به شادی روح و روان حاتم طی",
        "explanation": "معنی بیت: از بخشندگی نشانی برجای نیست، طومار سخن را در نوردم باده کو، ای ساقی به شادی و آرامش جان و روان حاتم طائی در ساغر بریز و به ما بده.\n\nمعنی واژگان:سخا: بخشش، بخشندگي، سخاوت/ سخن طي کنم: سخن را پايان دهم، نوشته ي شعر را در هم پيچم/ شادي: افتخار، يادآوري/ حاتم طي: حاتم طايي بخشنده ي بزرگ عرب"
      },
      {
        "text": "بخیل، بوی خدا نشنود بیا حافظ / پیاله گیر و کرم ورز و الضمان علی",
        "explanation": "معنی بیت: ممسک و زفت بوئی از رحمت خدا نشنیده است. ای حافظ بشتاب و جام گیر و بزرگواری و رادی کن، ضمانت آن بر من که گناهی نخواهی کرد.\n\nمعنی واژگان:بخيل: خسيس، ناجوانمرد/ بوي خدا نشنود: ارتباطي با خدا پيدا نمي کند/ کرم ورز: بخشندگي کن، کريم باش/ والضمان علي: من ضامن تو خواهم شد."
      }
    ]
  },
  {
    "title": "غزل شماره ۴۳۱ حافظ",
    "verses": [
      {
        "text": "لبش می‌بوسم و در می‌کشم می / به آب زندگانی برده‌ام پی",
        "explanation": "معنی بیت: بر لب یار بوسه می زنم و بادة نوشین محبت می نوشم، آری به آب حیات که زندگانی جاودانی بخشد دست یافته ام.\n\nمعنی واژگان:در مي کشم: مي نوشم/ آب زندگاني: آب حيات، آبي که هرکس بنوشد عمر ابدي پيدا مي کند/ پي بردن: رسيدن، دست يافتن، آگاه شدن"
      },
      {
        "text": "نه رازش می‌توانم گفت با کس / نه کس را می‌توانم دید با وی",
        "explanation": "معنی بیت: نه مي توانم راز عشقي را که بين من و اوست، با کسي در ميان بگذارم و فاش سازم و نه مي توانم او را با کس ديگر ببينم.\n\nمحصول بيت ــ نه رازش را مى\u200Cتوانم به كسى بگويم، و نه مى\u200Cتوانم كسى را با وى ببينم. حاصل اين كه اين دو مطلب عاجزم كرده.\n\nمعنی واژگان:را: سرّ(عشق)."
      },
      {
        "text": "لبش می‌بوسد و خون می‌خورد جام / رخش می‌بیند و گل می‌کند خوی",
        "explanation": "معنی بیت: جام بر لب یار بوسه می دهد ولی از رشک بر آن چشمة نوش خونین دل است و گل چهرة آن گلچهره را می نگرد و از شرم عرق بر رخسارش می نشیند.\n\nمعنی واژگان:خون خوردن: غصّه خوردن، غمگين شدن/ بوسيدن جام لب معشوق را: اشاره است به شراب نوشيدن معشوق/ خوي کردن: عرق کردن (عرق کردن گل سرخ اشاره است به شبنمهايي که بر روي گلها مي نشيند)"
      },
      {
        "text": "بده جام می و از جم مکن یاد / که می‌داند که جم کی بود و کی کی؟",
        "explanation": "معنی بیت: ساغر بده و از جمشید سخن مگو، کسی نمی داند که جمشید چه زمان می زیست یا کیکاوس چه وقت زندگی می کرد.\n\nمعنی واژگان:جم: جمشيد که در ادب فارسي او را با سليمان يکي مي دانند/کي: يکي از پادشاهان کياني مانند کيقباد و کيخسرو و کيکاووس و …/ کی: چه وقت"
      },
      {
        "text": "بزن در پرده چنگ ای ماه مطرب! / رگش بخراش تا بخروشم از وی",
        "explanation": "معنی بیت: ای رامشگر ماه سیما چنگ را به آهنگ بنواز و تارهایش را با زخمه خارش و لرزشی بده تا بر موافقت آن خروش برآوریم.\n\nمعنی واژگان:پرده : مقام موسيقي، پرده اي که در پشت آن مطربان به نواختن آلات موسيقي مي پرداختند/ چنگ: نام سازي است زهي که اکنون در ايران به لفظ انگليسي به آن «هارپ» مي گويند/ رگش بخراش: تارهايش را با دست يا مضراب به لرزش درآور/ بخروشم: ناله ي عاشقانه سردهم"
      },
      {
        "text": "گل از خلوت به باغ آورد مسند / بساط زهد همچون غنچه کن طی",
        "explanation": "معنی بیت: گل از نهان گاه عدم کرسی در چمن باغ نهاد و به جلوه گری پرداخت، تو هم غنچه سان فرش پارسایی و زهد فروشی را در هم پیچ.\n\nمعنی واژگان:گل: مقصود گل سرخ است/ مسند: تخت، تکيه گاه/ بساط: فرش، گستردني/ زهد: تقوي و پرهيزگاري/ طي کردن: در هم پيچيدن/ در هم پيچيدگي غنچه در نظر است"
      },
      {
        "text": "چو چشمش مست را مخمور مگذار / به یاد لعلش ای ساقی بده می",
        "explanation": "معنی بیت: ای ساقی، عاشق سرمست را چون چشم خمارآلودة یار نیم مست رها مکن، بر یاد لعل لبش به ما باده بنوشان.\n\nمعنی واژگان:مخمور: خمار، خمارآلود، خماري/ مگذار: رها مکن، به حال خود ترک مکن."
      },
      {
        "text": "نجوید جان از آن قالب جدایی / که باشد خونِ جامش در رگ و پی",
        "explanation": "معنی بیت: جان از کالبدی که در رگ و عصب آن بادة سرخ یعنی خون ساغر روان باشد، هرگز جدا نمی شود.\n\nمعنی واژگان:قالب: جسم، بدن، تن/ خون جام: شراب/ جام با تغيير نقطه به صورت خام درمي آيد و خون خام باعث زندگي است"
      },
      {
        "text": "زبانت درکِش ای حافظ زمانی / حدیث بی‌زبانان بشنو از نی",
        "explanation": "معنی بیت: ای حافظ، یکدم خاموشی گزین و از آوای نی بی واسطه زبان و دهان سخنی بینوش.\n\nمعنی واژگان:زبانت درکش: خاموش باش/ زماني: مدتي، چند لحظه/ حديث: داستان بي زبانان/ عاشقان خاموش – بشنو از ني چون حکايت مي کند… بيت اوّل مثنوي مولوي متخلّص به   «خاموش »"
      }
    ]
  },
  {
    "title": "غزل شماره ۴۳۲ حافظ",
    "verses": [
      {
        "text": "مخمور جام عشقم، ساقی بده شرابی / پُر کن قدح که بی مِی، مجلس ندارد آبی",
        "explanation": "معنی بیت: ای ساقی، از ساغر محبت نیم مستم، باز باده بده و جام را سرشار کن که محفل بی وجود می رونق و روشنی ندارد.\n\nمعنی واژگان:مخمور: خمارزاده، خمارآلود/ قدح: جام شراب/ آب: رونق، شور و شر."
      },
      {
        "text": "وصف رخ چو ماهش، در پرده راست نآید / مطرب بزن نوایی، ساقی بده شرابی",
        "explanation": "معنی بیت: صفت چهرة چون ماه وی در پردة سخن نمی گنجد، پس، ای رامشگر آهنگی بنواز و ای نوشگر باده بده تا از پردة ساز وصف رخسار او را بشنوم.\n\nمعنی واژگان:وصف: توصيف، بيان صفتها/ رخ: چهره /در پرده: با اشاره و کنايه، غير صريح/ راست نايد: درست نيست/ مطرب: رامشگر/ بزن نوايي: آهنگي بنواز"
      },
      {
        "text": "شد حلقه، قامت من، تا بعد از این رقیبت / زین در دگر نراند، ما را به هیچ بابی",
        "explanation": "معنی بیت: قد من بر درگاه تو حلقةوار خمید تا از این پس نگهبان آستان تو مرا از این در به در دیگر روانه نسازد.\n\nمعنی واژگان:حلقه: خميده با اشاره به حلقه ي در /قامت: قد، بالا/ رقيب: مراقب، محافظ، نگهبان/ باب: در"
      },
      {
        "text": "در انتظار رویت، ما و امیدواری / در عشوهٔ وصالت، ما و خیال و خوابی",
        "explanation": "معنی بیت: ما در چشم به راه ماندن برای دیدار تو ملازم امید می باشیم یعنی همیشه امیدواریم و در عشوه و فریبی که وصل تو به ما می دهد همراه خیل خیالم و روی تو را در رؤیا می بینیم.\n\nمعنی واژگان: عشوه: فريب/ وصال: رسيدن به يار، وصل/ خيال: تصور، تخيل"
      },
      {
        "text": "مخمور آن دو چشمم، آیا کجاست جامی؟ / بیمار آن دو لعلم، آخر کم از جوابی",
        "explanation": "معنی بیت: ساغری از بادة نگاه تو کجاست که مرا از خمار آلودگی رها سازد، من جدا از لب نوشین تو بیمارم، باری دست کم (کمینه) پاسخی بده تا مرا شفا بخشی.\n\nمعنی واژگان:مخمور: خمارزده، خمارآلود/ لعل: لب يار، لب گلگون يار/ آخرکم از: لااقل، دست کم"
      },
      {
        "text": "حافظ چه می‌نهی دل، تو در خیال خوبان / کی تشنه سیر گردد، از لمعهٔ سرابی؟",
        "explanation": "معنی بیت: ای حافظ، چرا دل به خیال دیدار زیبایان سپرده ای، مگر نمی دانی که تشنه کام از برق سراب سیر نمی شود و همچنان سوخته جگر می ماند.\n\nمعنی واژگان:چه مي نهي دل: چرا دلبستگي پيدا مي کنيد ،چرا دلخوش هستي/ خيال: تصور، تخيل/خوبان: زيبايان، زيبارويان /سير: سيراب/ لمعه: درخشش/ سراب: در بيابان بي انتها به جهت انکسار نور چنين به نظر مي رسد که در دوردستها دريايي از آب موج مي زند که وقتي به نزديک آب مي روند خبري از آب نيست، اين درياي آب واهي را سراب مي گويند/ لمعة سراب: درخش کور آب یا زمین شوره در صحرا که از دور به آب ماند."
      }
    ]
  },
  {
    "title": "غزل شماره ۴۳۳ حافظ",
    "verses": [
      {
        "text": "ای که بر ماه از خط مشکین نقاب انداختی / لطف کردی سایه‌ای بر آفتاب انداختی",
        "explanation": "معنی بیت: ای زیبایی که بر ماه رخسار از خط سبز عذار حجابی افکندی، کاری شیرین و دلپذیر کردی که بر خورشید چهرة خود سایبانی گستردی.\n\nمعنی واژگان:ماه: مقصود چهره ي معشوق است / خط مشکين: موهاي نرم و لطيفي که در اطراف چهره ي معشوق درمي آيد/ نقاب: روي بند/ لطف کردي: کار نيکي کردي، مهرباني کردي/ سايه: اشاره است به همان خط مشکين/ آفتاب: مقصود خورشيد چهره ي معشوق است"
      },
      {
        "text": "تا چه خواهد کرد با ما آب و رنگ عارضت / حالیا نیرنگ نقشی خوش بر آب انداختی",
        "explanation": "معنی بیت: پس از این نمی دانم که آب و رنگ رخسار تو با ما چه خواهد کرد، اکنون طرح نقشی دلپذیر از خط مشکین عذار بر چهرة چون آب روشن خود انداختی و بر ملاحت خویش افزودی.\n\nمعنی واژگان:تا: تا ببينيم /آب و رنگ: جلوه و جلا /عارض: چهره/ حاليا: اکنون /نيرنگ: طرح اوليّه کم رنگ نقاشي/ خوش: دلپذير / نقش بر آب بيشتر به معجزه شبيه است"
      },
      {
        "text": "گویِ خوبی بردی از خوبانِ خلخ شاد باش / جام کیخسرو طلب، کافراسیاب انداختی",
        "explanation": "معنی بیت: شاد بمان که در مسابقة زیبایی بر نکویان شهر حسن خیز خلخ پیشی گرفتی اکنون که افراسیاب، پادشاه کشور ترکان را مغلوب کردی مانند کیخسرو جام شادی بنوش، در ضمن تلمیحی دارد به داستان جنگ کیخسرو و افراسیاب چنانکه در شاهنامة فردوسی آمده است.\n\nمعنی واژگان:گوي بردن: مسابقه را بردن، در مسابقه پيروز شدن /خوبي: زيبايي، زيبارويي /خلخ: شهري است در ترکستان که مردمش به زيبارويي مشهورند/ جام کيخسرو: جام جهان نما، مقصود جام شراب است/ افراسياب: پادشاه توران زمين که به وسيله ي کيخسرو و با کمک رستم از ميان برداشته شد"
      },
      {
        "text": "هرکسی با شمع رخسارت به وجهی عشق باخت / زان میان پروانه را در اضطراب انداختی",
        "explanation": "معنی بیت: هر کس بر شمع چهرة تو به گونه ای عشق ورزید، از این میانه پروانه (به استعاره مراد حافظ دل سوخته) را بر گرد شمع رخسار خود پریشان و مضطرب ساختی.\n\nمعنی واژگان: وجه: صورت، نوع، قسم/ اضطراب: پريشاني"
      },
      {
        "text": "گنج عشق خود نهادی در دل ویران ما / سایهٔ دولت بر این کنج خراب انداختی",
        "explanation": "معنی بیت: دل شکستة ما را گنجینة گوهرعشق خود ساختی و سایة اقبال و سعادت بر این گوشه ویران افکندی، تلمیحی دارد به خبر نبوی اَنَا عِندَ المُنکَسِرَۀِ قُلُوبُهُم (من در دل شکسته دلانم) نیز نگاه کنید به غزل ۲۸ شمارة (۴)\n\nمعنی واژگان: دل ويران: دلي که از دوري و فراق تو خراب شده است/ دولت: خوشبختي/ کنج خراب: گوشه ويران"
      },
      {
        "text": "زینهار از آب آن عارض که شیران را از آن / تشنه‌لب کردی و گردان را در آب انداختی",
        "explanation": "معنی بیت: از روشنی و لطافت رخسار تو باید پرهیز کرد چه شیردلان روزگار را تشنة آب عارض خود کردی و دلیران را غرقة دریای عشق ساختی.\n\nمعنی واژگان:زينهار: امان، فرياد/ آب: جلوه و جلا، رونق و طراوت/ عارض: چهره، صورت/ تشنه لب کردي: عاشق آن آب عارض کردي، عاشق خود ساختي /گردان: پهلوانان/ در آب انداختي: غرق کردي، غرق عشق خود ساختي"
      },
      {
        "text": "خواب بیداران ببستی وآن گه از نقش خیال / تهمتی بر شب‌روان خیل خواب انداختی",
        "explanation": "معنی بیت: راه خواب را بر شب زنده داران عاشق مسدود کردی و آنگه صورت خیال خود را بر شبگردان سپاه خواب نمایان داشتی و به تهمت و گمان گفتی شما خیال مرا به خواب دیده اید.\n\nمعنی واژگان:خواب بستن: جلو خواب را گرفتن، به بي خوابي کشاندن/ بيداران: مقصود عاشقان بيدار است /نقش خيال: تلقين رؤياها و تصورات/ تهمت انداختن: تهمت زدن، مقصّر جلوه دادن/ شبروان: دزدان"
      },
      {
        "text": "پرده از رخ برفکندی یک نظر در جلوه‌گاه / وز حیا حور و پری را در حجاب انداختی",
        "explanation": "معنی بیت: به اندازه یکنگاه در عرضه گاه حسن حجاب از چهره برگرفتی و حور بهشتی و فرشته و پری را از شرم جمال خود از نظرها پوشیده داشتی.\n\nمعنی واژگان:پرده: نقاب/ رخ: چهره/ برفکندي: برداشتي/ يک نظر: يک لحظه/ جلوه گاه: محل تجلّي، جايگاه جلوه گري/ حيا: شرم /حور: زنان زيباي بهشتي (در زبان فارسي مفرد به حساب مي آيد)/ پري: زيباروي لطيف و ظريف خيالي، جنّ مؤنث /در حجاب انداختن: وادار کردن به پوشانيدن خود"
      },
      {
        "text": "باده نوش از جام عالم بین که بر اورنگ جم / شاهد مقصود را از رخ نقاب انداختی",
        "explanation": "معنی بیت: از جام جهان نما باده درکش که بر تخت جمشید نشستی و چهرة زیبای مقصود را بی نقاب و روپوش دیدی.\n\nمعنی واژگان:جام عالم بين: جام جهان بين، مقصود پياله شراب است/ اورنگ جم: تخت جمشيد، مقصود تخت سلطنت ملک فارس است/ نقاب: روي بند."
      },
      {
        "text": "از فریب نرگس مخمور و لعل مِی‌پرست / حافظ خلوت‌نشین را در شراب انداختی",
        "explanation": "معنی بیت: حافظ گوشه گیر را با عشوة نرگس نیم مست و لعل باده نوش خود به میگساری واداشتی.\n\nمعنی واژگان:فريب: عشوه /نرگس مخمور: چشم خمارآلود /لعل مي پرست: لبان مست کننده، لبان باده نوش/ خلوت نشين: گوشه گير"
      },
      {
        "text": "وز برای صید دل در گردنم زنجیر زلف / چون کمند خسرو مالک رقاب انداختی",
        "explanation": "معنی بیت:  مانند پادشاهي که کمند خود را بر گردن غلامان و بندگان مي اندازد و صاحب اختيار آنهاست، تو نيز کمند گيسوي حلقه حلقه ي خود را براي شکار دل عاشقم بر گردنم افکندي و مرا اسير عشقت ساختي.\n\n  محصول بيت ــ از آن\u200Cها گذشته براى صيد دلش (دل حافظ) زنجير زلفت را چون كمند خسرو مالك رقاب در گردن\u200Cاش انداختى.\n\nمراد: همان\u200Cطور كه پادشاه كمند لطف و احسان بر گردن بندگانش مى\u200Cاندازد براى صيد دل حافظ زنجير زلفت را بر گردنش انداختى.\n\nمعنی واژگان: کمند: وسيله اي که از طناب و تسمه ي چرمي ساخته شده است و به وسيله آن شکار يا دشمن را اسير مي کردند/ خسرو: پادشاه/ مالک رقاب: آنکه حکم وی بر جان و مال دیگران روان باشد، صاحب گردنهاي مردم، صاحب اختيار مردمان /رقاب: گردن و مال"
      },
      {
        "text": "داور داراشکوه‌ ای آن که تاج آفتاب / از سر تعظیم بر خاک جناب انداختی",
        "explanation": "معنی بیت: ای شهریار عادل و شکوهمند چون دارا که دیهیم زرین خورشید را از بزرگی خود بر خاک درگاه افکندی.\n\nمعنی واژگان:داور: پادشاه، حاکم/ داراشکوه: کسي که جلال و شکوه داريوش پادشاه هخامنشي را دارد /تاج آفتاب: تاج خورشيد/ از سر تعظيم: به خاطر بزرگداشت/ جناب: آستانه ي درگاه"
      },
      {
        "text": "نصرة الدّین شاه یحیی آن که خصم ملک را / از دم شمشیر چون آتش در آب انداختی",
        "explanation": "معنی بیت: شاه یحیی نصره الدین آن کس است که با لبة تیغ آتشین خود دشمن را در آب فنا غرقه کرد.\n\nمعنی واژگان:خصم ملک: دشمن مملکت/ دم شمشير: تيزي و لبه ي تيز شمشير/ چون آتش: شمشيري که مانند آتش هستي سوز است/ در آب مي انداخت: غرق درياي نيستي مي کرد/ نصره الدین شاه یحیی: فرزند شرف الدین مظفربن امیر مبارزالدین از آل مظفر که در سال ۷۹۸ به فرمان تیمور حاکم شیراز شد و در چند غزل حافظ وی را مدح کرده است."
      }
    ]
  },
  {
    "title": "غزل شماره ۴۳۴ حافظ",
    "verses": [
      {
        "text": "ای دل مباش یک دم خالی ز عشق و مستی / وان گه برو که رستی از نیستی و هستی",
        "explanation": "معنی بیت: دلا یک نفس بی عشق مباش و از بیخودی و مستی خود را فارغ مساز و آنگه به راه معرفت حق بپوی که از بند هست و نیست و تعلقات به یقین رهایی خواهی یافت.\n\nمعنی واژگان:اي دل: عزيز من/ يک دم: لحظه اي /خالي: تهي، دور، بعيد/ برو: آسوده باش، خوش باش /رستي: به یقین می رهی یا خواهی رست نجات پيدا کرده اي/ نيستي و هستي: همه ي تعلقات"
      },
      {
        "text": "گر جان به تن ببینی مشغول کار او شو / هر قبله‌ای که بینی بهتر ز خودپرستی",
        "explanation": "معنی بیت: همانا تا جان در پیکرست به کار معشوق بپرداز و مهر بورز، چه روی بهر جانب که آری و هر چه را بپرستی از خود پرستی نکو ترست، زیرا تو را از خود می رهاند.\n\nمعنی واژگان:او: مقصود معشوق است/ قبله: محل روي آوردن، هدف، مقصود/ خودپرستي: به فکر خود بودن، خودخواهي (در بعضي از نسخ چاپي آغاز بيت چنين است: «گر خود بتي ببيني» که مناسب تر مي نمايد."
      },
      {
        "text": "با ضعف و ناتوانی همچون نسیم خوش باش / بیماری اندر این ره بهتر ز تندرستی",
        "explanation": "معنی بیت: در پیمودن طریق عشق با وجود سستی و اندکی توان غمگین مباش، چه در این راه نسیم آسا بیمار و افتان و خیزان بودن به از تن پروردن است.\n\nمعنی واژگان:نسيم: باد ملايم/ خوش: شاد و باطراوت (که صفت باد ملايم است)"
      },
      {
        "text": "در مذهب طریقت خامی نشان کفر است / آری طریق دولت چالاکی است و چستی",
        "explanation": "معنی بیت: در آیین درویشی ناپختگی و سست کوشی علامت کافری و ناسپاسی است، بلی راه رسیدن به سعادت ابدی در طلب کوشیدن و جلد و چالاک بودن است.\n\nمعنی واژگان:مذهب: روش/ عالم طريقت: تصوّف، درويشي /خامي: ناپختگي، بي دست و پايي/ کفر: کافر بودن و در طريق نبودن/ طريق: راه و روش/ نشانه دولت: خوشبختي/ چالاکي: زرنگي/ چستي: زيرکي و زرنگي"
      },
      {
        "text": "تا فضل و عقل بینی بی‌معرفت نشینی / یک نکته‌ات بگویم خود را مبین که رستی",
        "explanation": "معنی بیت: چندانکه به دانش و خرد خود به دیدة تحسین بنگری، از معرفت حق دورمانی، یک سخن لطیف و سنجیده با تو در میان می نهم از خودبینی دست بدار تا رستگار شوی.\n\nمعنی واژگان:فضل: علم و دانش /معرفت: شناخت، نتيجه عشق و تصوف/ رستي: نجات پيدا مي کني نگاه کنید به شمارة  (۱) در همین غزل."
      },
      {
        "text": "در آستان جانان از آسمان میندیش / کز اوج سربلندی افتی به خاک پستی",
        "explanation": "معنی بیت: در پیشگاه والای معشوق به عظمت مقام خود اگر به بلندی آسمان هم باشد، التفاتی مکن، چه با این اندیشه تواند بود که از اوج سرافرازی به خاک خواری و ذلت افتی.\n\nمعنی واژگان:آستان: آستانه ي در،جناب/ جانان: معشوق /آسمان: فلک/ مينديش: مترس، ترس به خود راه مده/ اوج: بالاترين نقطه/ سربلندي: افتخار"
      },
      {
        "text": "خار ار چه جان بکاهد گل عذر آن بخواهد / سهل است تلخی می در جنب ذوق مستی",
        "explanation": "معنی بیت: اگر چه نیش خار جانکاه است، رنگ و بوی گل عذر درشتی خار را خواهد خواست و به لطافت تلافی خواهد کرد، آری تحمل مزة تلخ باده در قیاس با خوشی که از مستی آن پدید می آید، دشوار نیست.\n\nمعنی واژگان:جان کاستن: اذيت کردن/ سهل: آسان /در جنب: در کنار/ ذوق مستي: نشاط و خوشي مستي"
      },
      {
        "text": "صوفی پیاله پیما حافظ قرابه پرهیز / ای کوته‌آستینان تا کی درازدستی؟",
        "explanation": "معنی بیت: صوفیان ریاکار زاهدنما باده می نوشند و حافظ از شیشه می پرهیز می کند، ای پشمینه پوشانی که برای طهارت ظاهر جامة آستین کوتاه می پوشید تا کی از حدود شرع تجاوز می کنید و به میگساری\nمی پردازید، در غزل دیگر حافظ فرماید:\n\nبزیر دلق ملمع کمندها دارند\n\nدراز دستی این کوته آستینان بین\n\nمعنی واژگان:پياله پيما: شرابخوار/ قرابه: شیشة بزرگ شراب /پرهيز: کسي که از شرابخواري دوري مي کند/ کوته نشينان: صوفيان و زاهدان/ درازدستي: ظلم و تعدّي و تجاوز"
      }
    ]
  },
  {
    "title": "غزل شماره ۴۳۵ حافظ",
    "verses": [
      {
        "text": "با مدّعی مگویید اسرار عشق و مستی / تا بی‌خبر بمیرد در درد خودپرستی",
        "explanation": "معنی بیت: رازهای مهر ورزیدن و سرمست شدن از باده محبت و از قید خودی رها گشتن را با لاابالی که ادعای معرفت دارد، در میان مگذارید تا غافل وار در بیماری خودخواهی و خودبینی جان سپارد.\n\nمعنی واژگان:مدّعي: ادّعا کننده ي بي حقيقت که دم از عشق و مستي مي زند اما اطلاعي از آنها ندارد/ اسرار: رازها /مستي: بي خبري مطلوب، نه بي خبري مذموم/ بيخبر: در حال بيخبري (مذموم) /خودپرستي: خودخواهي"
      },
      {
        "text": "عاشق شو ار نه روزی کارِ جهان سرآید / ناخوانده نقشِ مقصود از کارگاهِ هستی",
        "explanation": "معنی بیت: عشق بورز و گرنه یک روز کار و فرصت تو در گیتی به پایان می رسد در حالی که در کارخانة خلقت بنقشی که از آفرینش تو منظور بوده است و همانا مهرورزیدن باشد پی نبردی و تکلیف و وظیفه خویش را نیک ندانستی.\n\nمعنی واژگان:سرآيد: پايان مي پذيرد/ ناخوانده نقش مقصود: اثري از هدف و آرزوهاي خود نديده/ کارگاه هستي: جهان وجود، دنياي هستي"
      },
      {
        "text": "دوش آن صنم چه خوش گفت در مجلس مغانم / «با کافران چه کارت گر بت نمی‌پرستی؟»",
        "explanation": "معنی بیت: آن بت زیبا که معشوق منست در بزم آتش پرستان سخنی بسیار دلپذیر به من گفت که اگر صنم پرست نیستی تو را با کافران کار نباشد؛ مقصود آنکه چون کافری،برای بت پرستی آمده ای، شاید مراد از بت در اینجا مظاهر الهی در عالم وجود باشد، شیخ شبستری می گوید:\n\nاگر کافر بدانستی که بت چیست\n\nبدانستی که دین در بت پرستیست\n\nمعنی واژگان:دوش: ديشب/ صنم: معشوق زيبارو، در اصل به معني «بت» است که با کافران و بت پرستيدن ارتباط دارد/ مجلس مغان: دير مغان، ميخانه، با توجه به اين که مردم مسلمان ايران «مغ» و «گبر» را کافر تلقي مي کردند"
      },
      {
        "text": "سلطان من خدا را، زلفت شکست ما را / تا کی کند سیاهی چندین درازدستی؟",
        "explanation": "معنی بیت: اي پادشاه من، به خاطر خدا زلف سياه تابدارت دل ما را شکست و به زنجير کشيد. تا کي بايد سياهي در حقّ ما اين چنين جور و ستم روا دارد؟\n\nمحصول بيت ــ در گوشه سلامت مستورى چه\u200Cگونه ممكن است؟ يعنى مادام كه چشم مستت رموز عشق را به ما مى\u200Cگويد، چه\u200Cگونه مى\u200Cشود در گوشه سلامت آسايش پيدا كرد. مقصود: تا چشمان خمارت اسرار عشق را به ما بروز مى\u200Cدهد، غيرممكن است ما طريق پرهيزكارى داشته باشيم، پس ما هم مست مى\u200Cشويم.\n\nمعنی واژگان:سلطان من: اي معشوقي که پادشاه قلب مني/ خدا را: به خدا، براي خدا به فرياد ما برس/ شکست: در هم شکست، روح و قلب ما را دچار شکست کرد، ضمناً کلمه شکست با زلف و چين و شکن زلف ارتباط دارد (گفتمش زلف به خون که شکستي …)/ سياه: غلام سياه، اشاره است به زلف سياه معشوق/ درازدستي: ظلم و تعدي و تجاوز، با اشاره به درازي زلف"
      },
      {
        "text": "در گوشهٔ سلامت مستور چون توان بود؟ / تا نرگس تو با ما گوید رموز مستی",
        "explanation": "معنی بیت: تا آنگاه که نرگس چشم تو اسرار عشق و مستی را با نگاه به ما تلقین کند، در کنج سرای ایمنی پنهان نتوان ماند و از عشقبازی پرهیز میسّر نباشد.\n\nمعنی واژگان:گوشه ي سلامت: مقام امن، زاويه ي راحت و استراحت/ مستور: زاهد، ضدّ مست/ چون: چگونه؟ /رموز: اسرار/ مستي: ضد مستوري"
      },
      {
        "text": "آن روز دیده بودم این فتنه‌ها که برخاست / کز سرکشی زمانی با ما نمی‌نشستی",
        "explanation": "معنی بیت: آن روز که از ناز و تکبّر با ما هم نشين نمي شدي و مغرورانه مي رفتي، اين فتنه و آشوب ها را که امروز برخاسته است، پيش بيني مي کردم.\n\nمعنی واژگان:ديده بودم: پيش بيني کرده بودم/ برخاست: برپا شد/ سرکشي: غرور و تکبر و خودپسندي/ زماني: لحظه اي"
      },
      {
        "text": "عشقت به دست طوفان خواهد سپرد حافظ / چون برق از این کشاکش پنداشتی که جستی",
        "explanation": "معنی بیت: اي حافظ، سرانجام، عشق، تو را به دست طوفان بلا و مصيبت مي سپارد. آيا تصوّر کردي که مانند برق به سرعت از اين ماجرا و کشمکش عشق رها شدي؟\n\nمعنی واژگان:عشقت: عشق تو را/ برق: مقصود برقي است که آذرخش نام دارد و توأم با رعد است /کشاکش: گير و دار/ پنداشتي: تصور مي کني/ جستي :نجات پيدا ميکني/ حافظ:حافظا"
      }
    ]
  },
  {
    "title": "غزل شماره ۴۳۶ حافظ",
    "verses": [
      {
        "text": "آن غالیه‌خط گر سوی ما نامه نوشتی / گردون! ورق هستی ما درننوشتی",
        "explanation": "معنی بیت: اگر آن یار که خط عذارش مشکین است به ما نامه ای می نگاشت و دل جویی می کرد، فلک طومار وجود ما را در هم نمی پیچید.\n\nمعنی واژگان:غاليه: ماده ي معطري است که از چند جزء معطر و سياه رنگ مانند مشک و عنبر و … تشکيل شده است که هم خوش بو و هم سياه است/ خط: مقصود موهاي نرم و لطيفي است که در اطراف چهره ي معشوق پيدا شده است، با اشاره به خط به معني نوشته/ گردون: فلک/ ورق: برگ کتاب، برگ دفتر/هستي: وجود/ در نوشتن: در هم پيچيدن"
      },
      {
        "text": "هر چند که هجران ثمر وصل برآرد / دهقان جهان! کاش که این تخم نکِشتی",
        "explanation": "معنی بیت: اگرچه از نهال فراق میوة وصال بدست می آید، آرزویم این بود که باغبان عالم، چنین بذری در کشتزار جهان نمی افشاند.\n\nمعنی واژگان:هرچند: اگرچه/ هجران: فراق: دوري از يار/ ثمر: ميوه/وصل: رسيدن به يار، وصال/ دهقان جهان: باغبان عالم"
      },
      {
        "text": "آمرزش نقد است کسی را که در این جا / یاری‌ست چو حوری و سرایی چو بهشتی",
        "explanation": "معنی بیت: کسي که در اين دنيا معشوقي حورمانند و خانه اي چون بهشت دارد، گويي که در حال حاضر به آمرزش و بخشايش الهي دست يافته است.\n\nمحصول بيت ــ اى زاهد بالفعل برايم از جنت سخن مگو: از چگونگى بهشتى كه در آخرت وجود خواهد داشت برايم تعريف مكن. زيرا فعلا من يارى چون حورى و سرايى چون بهشت دارم يعنى جانانم عين حورى و خانه\u200Cاى معادل بهشت دارم. پس از جنتى كه نسيه\u200Cايست برايم حكايت مكن زيرا ذوق و صفايى كه در جنت برايم حاصل خواهد شد فعلا برايم موجود است. در بعضى از نسخه\u200Cها اين بيت به صورت زير واقع شده است :\n\nآمرزش نقدست كسى را كه در اينجا\n\nيارى است چو حورى و سرابى چو بهشتى\n\nمعنی واژگان:آمرزش نقد: مغفرت و موفقيت در همين دنيا و قابل دسترس/ يار: معشوق/ حوري: زن سياه چشم و زيباي بهشتي/ سرا: خانه."
      },
      {
        "text": "در مصطبهٔ عشق تنعم نتوان کرد / چون بالش زر نیست، بسازیم به خشتی",
        "explanation": "معنی بیت: بر سکوی میخانة محبت به ناز و نعمت و فراخی و آسانی تکیه نتوان زد اینجا متکای زربفت نمی توان یافت و باید سر بر سر خشت نهاد و با دشواریها ساخت، حافظ در غزل دیگر فرماید:\n\nنازپرورد تنعم نبرد راه بدوست\n\nعاشقی شیوة رندان بلاکش باشد\n\nمعنی واژگان:مصطبه: ميخانه، سکّويي که روي آن مي نشينند، تکيه گاه/ تنعم کردن: به ناز و نعمت زيستن/ بالش: پشتي زربفت، با اشاره به معني سکه طلا"
      },
      {
        "text": "مفروش به باغ ارم و نخوت شداد / یک شیشه می و نوش‌لبی و لبِ کِشتی",
        "explanation": "معنی بیت: يک شيشه شراب و معشوق شيرين لب و نشستن در کنار کشتزار را با باغ ارم و غرور و تکبّر شدّاد عوض مکن و مفروش.\n\nمحصول بيت ــ يك شيشه باده و يك دلبر شيرين و كنار كشتى را به باغ ارم و تكبر شداد مفروش. يعنى همه اين\u200Cها را با باغ نسيه بهشت معاوضه مكن. حاصل اين كه ذوق و صفاى بالفعل را با ذوق صفايى كه در آخرت خواهد بود عوض مكن.\n\nمعنی واژگان:مفروش: عوض مکن، مبادله مکن/ ارم: يا ارم ذات العماد که آن را بهشت شداد دانسته اند و محلّ آن را در عربستان جنوبي ياد کرده اند/نخوت: غرور و تکبّر/ شدّاد: يکي از دو پسر «عاد» پادشاه عربستان که ارم را ساخت/ نوش لب: معشوق شيرين لب/ لب کشت: کنار سبزه زار/ ارم را شداد براساس اخباري ساخت که «هود» پيغمبر (عليه السلام) از بهشت در اختيار او گذاشته بود، بنابراين حافظ با طنز و لطافتي که مخصوص اوست اشاره دارد به همان بهشت حقيقي/ کشت: کشتزار"
      },
      {
        "text": "تا کی غم دنیای دنی ای دل دانا؟ / حیف است ز خوبی که شود عاشق زشتی",
        "explanation": "معنی بیت: ای دل آگاه اندوه دنیای فرومایة پست را مخور، دریغست که زیبایی هوادار و خواستار زشت بدکاری شود.\n\nمعنی واژگان:دنياي دني: دنياي پست/ اي دل دانا: مي تواند اشاره باشد به خواننده ي عزيز بيت/ حيف: دريغ، ظلم و ستم/ خوب: زيبا"
      },
      {
        "text": "آلودگی خرقه، خرابی جهان است / کو راهروی، اهلِ دلی، پاک‌سرشتی؟",
        "explanation": "معنی بیت: اینان که در کسوت دانش و دین داری اند آلودگی دامنشان سبب تباهی عالم شده است (که گفته اند اِذا فَسَدَ العالِمُ فَسَدَ العالَمُ، چون عالم تباه شود جهان تباه گردد)، کجاست سالکی صاحبدل پاکیزه سرشت که ما را رهبری کند.\n\nمعنی واژگان:آلودگي خرقه: مقصود گناهکاري صاحب خرقه است/ خرابي: مقصود خرابي و فساد اجتماعي است/ راهرو: سالک، کسي که قدم در راه تصوّف گذاشته است/ اهل دل: عاشق (معشوق حقيقي)/ پاک سرشت: پاک نهاد، پاک طينت"
      },
      {
        "text": "از دست چرا هِشت سرِ زلف تو حافظ؟ / تقدیر چنین بود، چه کردی که نهِشتی؟",
        "explanation": "معنی بیت:   حافظ سر گیسوی تو را به وصل نارسیده چرا رها کرد، فرمان سرنوشت بدینگونه بود و اگر فرو نمی گذاشت چه می توانست کرد؟ استفهام مجازاً مفید نفی است یعنی کاری نمی توانست کردن.\n\nمعنی واژگان:از دست هشتن: ترک کردن، رها کردن/ سر زلف از دست هشتن: ترک عشق کردن/ تقدير: سرنوشت/ که نهشتي: اگر (از دست) نمي گذاشت، اگر رها نمي کرد/ چه کردي؟ چه مي کرد؟"
      }
    ]
  },
  {
    "title": "غزل شماره ۴۳۷ حافظ",
    "verses": [
      {
        "text": "ای قصهٔ بهشت ز کویت حکایتی / شرح جمال حور ز رویت روایتی",
        "explanation": "معنی بیت: ای آنکه داستان دلکش مینو حکایتی از کوی دلفریب تست و تفصیل زیبایی سیه چشمان بهشتی یک سخن از حسن بی پایان تو باشد.\n\nمعنی واژگان:قصّه: داستان با طنزي که نشانه هاي عدم حقيقت در آن است/ حکايت: مقصود سخني ساده و اشاره اي جزئي است/ جمال: زيبايي/ حور: زنان سياه چشم و زيباي بهشتي (در عربي جمع و در فارسي مفرد به حساب مي آيد)/ روي: چهره، صورت/ روايتي: مقصود خبري جزئي و تصوري کم رنگ."
      },
      {
        "text": "انفاس عیسی از لب لعلت لطیفه‌ای / آب خضر ز نوش لبانت کنایتی",
        "explanation": "معنی بیت: نفسهای جان بخش عیسی یک نکتة بسیار دلپذیر از سخن جان پرور لبان لعل فام تست و از آب حیات که خضر پیامبر با نوشیدن آن زندگی جاودان یافت به کنایه لب نوشین و حیات بخش تو مقصود است.\n\nمعنی واژگان:انفاس: نفس هاي (جانبخش)، دم هاي (زندگي بخش)/ لب لعل: لب گلگون/ لطيفه: نکته اي مختصر توأم با لطف و ظرافت/ آب خضر: آب زندگي، آب حيات/ نوش لبان: لبان شيرين، اشاره به «نوش» ريشه ي نوشيدن/کنايت: نشانه اي مختصر، اشاره اي کوتاه./ عیسی: حضرت عیسی مسیح که از معجزاتش زنده کردن مردگان بوده است به اذن خداوند، نگاه کنید به آیة ۴۹ سورة آل عمران (۲)، به ضرورت حفظ وزن شعر الف مقصوره آخر کلمة عیسی ممال می شود"
      },
      {
        "text": "هر پاره از دل من و از غصه قصه‌ای / هر سطری از خصال تو و از رحمت آیتی",
        "explanation": "معنی بیت: هر جزوی از دلم ملازم با داستانی از اندوه است و هر خطی از دفتر خصلتها و دهشهای نیک تو همراه نشانه ای از بخشایش ایزدی است.\n\nمعنی واژگان:پاره: قسمت، قطعه/ غصّه: غم و اندوه/ قصه: داستان/ سطر: رديف نوشته/ خصال: جمع خصلت، خويها، عاداتت/ رحمت: مهرباني، بخشايش/ آيت: نشانه، آيه"
      },
      {
        "text": "کی عطرسای مجلس روحانیان شدی؟ / گل را اگر نه بوی تو کردی رعایتی",
        "explanation": "معنی بیت: اگر بوی خوش تو پاس خاطر گل را نمی داشت، هیچگاه گل این رتبه نمی یافت که در محفل اهل دل عطر افشانی کند.\n\nمعنی واژگان:عطرساي: کسي که در مجالس و محافل مشک و عنبر را مي ساييده است تا مجلس و محفل معطر شود، خوشبوکننده ي محفل/روحانيان: نيکان: پسنديدگان/ رعايت: توجه، دستگيري، نوازش"
      },
      {
        "text": "در آرزوی خاک در یار سوختیم / یاد آور ای صبا که نکردی حمایتی",
        "explanation": "معنی بیت: ای صبا، در اشتیاق غباری از آستان جانان سوختیم، به یاد داشته باش که به رعایت حال ما نپرداختی و گردی از آن بارگاه نیاوردی.\n\nمعنی واژگان:سوختن: از ميان رفتن، به نابودي نزديک شدن/ صبا: بادي که از طرف شمال يا مشرق مي وزد و پيام آور و پيامبر ميان عاشق و معشوق است/ حمايت: جانب داري، کمک"
      },
      {
        "text": "ای دل به هرزه دانش و عمرت به باد رفت / صد مایه داشتی و نکردی کفایتی",
        "explanation": "معنی بیت: دلا، علم و زندگانی را بیهوده تباه کردی، چه سرمایة فراوانی از این دو داشتی ولی از خود کاردانی و هنری نشان ندادی.\n\nمعنی واژگان:اي دل: اي عزيز من/ هرزه: بيهودگي/ صد: نشانه ي کثرت/ مايه: سرمايه/کفايت کردن: از خود جربزه اي نشان دادن"
      },
      {
        "text": "بوی دل کباب من آفاق را گرفت / این آتش درون بکند هم سرایتی",
        "explanation": "معنی بیت: بوی دل سوختة من کران تا کران جهان را فرا گرفت، آتش سوزان ضمیر من نیز از سینه زبانه می کشد و از من در می گذرد و به دیگران می رسد.\n\nمعنی واژگان:آفاق: دنيا/ سرايت: تأثير، اثر کردن، جاري شدن/ دل کباب: دل سوخته"
      },
      {
        "text": "در آتش ار خیال رخش دست می‌دهد / ساقی بیا که نیست ز دوزخ شکایتی",
        "explanation": "معنی بیت: اگر در آتش سوزنده هم نقش روی او را بتوانم دید، ای ساقی، بیا تا بگویم که به این امید از آتش دوزخ هم شکوه ای نخواهم داشت.\n\nمعنی واژگان:خيال رخش: تصوّر طلعت او، تصور چهره ي او/ دست دادن: ميسر شدن/ ساقي بيا: اي شراب دهنده بيا و باعث مستي و شادي شو."
      },
      {
        "text": "دانی مراد حافظ از این درد و غصه چیست؟ / از تو کرشمه‌ای و ز خسرو عنایتی",
        "explanation": "معنی بیت: آيا مي داني که آرزو و خواست حافظ از بيان اين همه درد و غصّه چيست؟ براي اين است که از تو ناز و عشوه اي و از جانب شاه لطف و توجّهي ببيند.\n\nمحصول بيت ــ آيا مى\u200Cدانى كه مقصود حافظ از خواندن درس غم و غصه چيست؟ از تو يك ناز و شيوه و از پادشاه يك لطف و احسان است.\n\nمعنی واژگان:مراد: هدف، آرزو/ کرشمه: به گوشه ي چشم نظر کردن و ناز و غمزه فروختن که کنايه از توجه معشوق به عاشق است/ خسرو: پادشاه/ عنايت: توجه، احسان انعام/ در شعر حسن تخلّص و حسن طلب هست"
      }
    ]
  },
  {
    "title": "غزل شماره ۴۳۸ حافظ",
    "verses": [
      {
        "text": "سَبَتْ سَلْمیٰ بِصُدْغَیها فُؤادی / و رُوحی کُلَّ یَومٍ لی یُنادی",
        "explanation": "معنی بیت: سلمی به گیسوی فروهشته بر دو سوی رخسار خود (یا به دو رخ) دلم را ربود و روان من هر روز به من آواز می دهد.\n\nمعنی واژگان:سلمي: از عرايس شعر عربي و فارسي است يعني سمبل معشوق است و هر معشوقي را مي توان به چنين نامي ناميد."
      },
      {
        "text": "نگارا بر من بی‌دل ببخشای / و واصِلْنی علی رَغْمِ الْأَعادی",
        "explanation": "معنی بیت: ای یار زیبا، بر این عاشق دل از دست رفته رحمتی آور و بناخواه دشمنان مرا به وصال برسان.\n\nمعنی واژگان:نگار: معشوق زيبا (که در اينجا منادي واقع شده است يعني اي معشوق زيبا) /بيدل: عاشق/ بر کسي بخشاييدن: به او رحم کردن/ اين بيت ملمّع است يعني يک مصراع فارسي و مصراع ديگر عربي است."
      },
      {
        "text": "حبیبا در غم سودای عشقت / تَوَکَّلْنا علی رَبِّ الْعِبادِ",
        "explanation": "معنی بیت: ای دوست در اندوه جنون عاشقی بر پروردگار بندگان توکل کردیم و کار خود را به  خدا واگذاردیم.\n\nمعنی واژگان:حبيب: دوست، يار، معشوق که در اينجا در حالت نداست/ سودا: معامله، بيماري/ اين بيت نيز ملمّع است"
      },
      {
        "text": "أَ مَنْ اَنْکَرْتَنی عَن عشق سَلْمیٰ / تُزاوَّل آن روی نِهْکو بِوادی",
        "explanation": "معنی بیت: چنانکه مرحوم قزوینی در حاشیة صفحة ۳۰۴ دیوان حافظ نوشته اند، درین غزل بعضی ابیات یا مصاریع به لهجه شیرازی قدیم است و «بوادی» یعنی بباید دیدن یعنی «ای کسی که بر من انکار کردی از عشق سلمی، تو از اول آن روی نیکو را بایستی دیده باشی».\n\nمعنی واژگان:تزاول (به لهجه ي شيرازي) تو از اول/ بهکو: نيکو/ بوادي: بايد ديده باشي"
      },
      {
        "text": "که همچون مُت به بوتَن دل وَ اِی رَه / غَریقُ الْعِشقِ فی بَحْرِ الْوِدادِ",
        "explanation": "معنی بیت: مضمون این بیت متمم بیت سابق است… تا همچون من تو را دل، یکبارگی غریق دریای دوستی شود. ( تا همچون من دلش یکباره غرق دریای دوستی تو  شود)\n\nمعنی واژگان:مت: من ترا/ ببوتن: ببودن/ واي ره: يک بار، يکبارگي/ مضمون اين بيت متمم مضمون بيت قبل است/ اين بيت نيز ملمّع است."
      },
      {
        "text": "به پی ماچان غَرامت بِسپُریمَن / غَرَت یک وی رَوِشتی از اَما دی",
        "explanation": "معنی بیت: «به پای ماچان غرامت خواهیم سپرد ، اگر تو یک گناه و تقصیری از ما دیدی .\n\nمعنی واژگان:پي ماچان: مخفف پاي ماچان است و پاي ماچان به اصطلاح صوفيان و درويشان صف نعال باشد که کفش کن است و رسم آن جماعت چنان است که اگر يکي از ايشان گناهي يا تقصيري کند او را در صفّ نعال که مقام غرامت است به يک پاي باز دارند و او هر دو گوش خود را چپ و راست بر دست گيرد، يعني گوش چپ را به دست راست و گوش راست را به دست چپ گرفته چندان بر يک پاي بايستد که پير يا مرشد او را بپذيرد و از گناهش بگذرد ،خاقانی گوید:\n\nهوا می خواست تا در صف شهوت برتری جوید\n\nگرفتم دست و افکندم به صف پای ما چانش. بسپريمن: بسپاريم/ غرت: اگر تو/ وي روشتي: بي روشي يعني گناه و تقصيري/ از امادي: از ما ديدي/ همه ي بيت به لهجه ي محلي شيرازي است"
      },
      {
        "text": "غم این دل بِواتَت خورد ناچار / و غَر نه او بِنی آنچَت نَشادی",
        "explanation": "معنی بیت: تو را ناچار غم این دل بباید خورد و گرنه خواهی دید آنچه تو را نشاید\n\nمعنی واژگان: بواتت: ببايد ترا/ وغرنه: وگرنه/ اوبني: ببيني/ آنچت: آنچه ترا/ نشادي: نشايد، شايسته نباشد/ اين بيت نيز بيشتر به لهجه ي محلي شيرازي است."
      },
      {
        "text": "دل حافظ شد اندر چین زلفت / بِلَیلٍ مُظْلِمٍ وَ اللّهُ هادی",
        "explanation": "معنی بیت: دل حافظ در شکن گیسوی تو در دل شبی تاریک نهان شد، در حالی که خداوند رهنماست.\n\nمعنی واژگان:شد: رفت/ چين: پيچ و تاب و با اشاره به کشور چين که بسيار دور است/ در مصراع بعد سياهي زلف نيز در نظر است/ اين مصراع نيز ملمّع است."
      }
    ]
  },
  {
    "title": "غزل شماره ۴۳۹ حافظ",
    "verses": [
      {
        "text": "دیدم به خواب دوش که ماهی برآمدی / کز عکس روی او شب هجران سر آمدی",
        "explanation": "معنی بیت: شب گذشته در رؤیا دیدم که ماهی طلوع کرد که از پرتو انعکاس جلوة رخسار او شب تاریک فراق پایان گرفت.\n\nمعنی واژگان:خواب: رؤيا/ دوش: ديشب/ برآمدي: طلوع کرد و برفراز آسمان آمد (حرف «ي» در برآمدي و سرآمدي ياء بيان خواب است) فردوسی گوید:\n\nچنین دید گوینده یک شب بخواب\n\nکه یک جام می داشتی چون گلاب عکس: انعکاس، پرتو/ سرآمدي: به پايان رسيد."
      },
      {
        "text": "تعبیر رفت «یار سفرکرده می‌رسد» / ای کاج هر چه زودتر از در درآمدی",
        "explanation": "معنی بیت: رؤیای من تعبیر و گزارش یافت، محبوب از سفر باز می گردد، کاشکی که هر چه زودتر از در فراز می آمد، یای آخر «درآمدی» یایی است که در سبک قدیم به آخر افعال انشایی (تمنی) افزوده می شد سعدی گوید:\n\nکاشکی قیمت انفاس بدانندی خلق\n\nتا دمی چند که مانده است  غنیمت شمرند\n\nمعنی واژگان:تعبير رفت: خواب را تفسير و تأويل کردند و گفتند که/ اي کاج: اي کاش، کاشکي/ درآمدي: وارد شود"
      },
      {
        "text": "ذکرش به خیر ساقی فرخنده‌فال من / کز در مدام با قدح و ساغر آمدی",
        "explanation": "معنی بیت: ساقی نکو فال و خوشبخت من یادش نیک باد که همواره جام و ساغر بر کف می آمد یای آخر آمدی در این مورد یای استمراری است .\n\nمعنی واژگان:ذکرش بخير: يادش بخير/ فرخنده فال: خوشبخت/ مدام: هميشه، همواره/قدح و ساغر: کاسه و جام"
      },
      {
        "text": "خوش بودی ار به خواب بدیدی دیار خویش / تا یاد صحبتش سوی ما رهبر آمدی",
        "explanation": "معنی بیت: اگر ساقی نکو فال من خانه و شهر خود را به خواب می دید، چه خوب بود تا خاطرة همنشینی دیرینه اش او را بسوی ما رهنمایی می کرد.\n\nمعنی واژگان:خوش بودي: چه قدر خوب مي بود/ خواب: رؤيا/ ديار: سرزمين/ صحبت: همنشيني/ ياد صحبت فاعل مصراع دوم است"
      },
      {
        "text": "فیض ازل به زور و زر ار آمدی به دست / آب خضر نصیبه اسکندر آمدی",
        "explanation": "معنی بیت: اگر لطف و انعام جاودانی خداوند به قوت بازو و داشتن سیم و زر میسر می گشت، آب حیات که خضر نبی نوشید و زندگی جاوید یافت، قسمت اسکندر هم می شد\n\nمعنی واژگان:فيض ازل: عطا و بخشش مقدّر/ زور: قدرت/ زر: ثروت/ ار: اگر/ آب خضر: آب زندگي (زيرا تنها کسي که توانست از اين آب بياشامد خضر نبي عليه السلام بود)/ نصيبه: بهره، نصيب، در سیاق فارسی به معنی کلمه تغییری نمی دهد چنانکه زیادتی به جای زیادت"
      },
      {
        "text": "آن عهد یاد باد که از بام و در مرا / هر دم پیام یار و خط دلبر آمدی",
        "explanation": "معنی بیت: چنانکه می دانیم اسکندر در طلب آب حیات رفت و پس از گذشت از ظلمات به نزدیکی چشمة بقا رسید ولی ناگاه چشمه از چشم وی نهان گشت و وی از نوشیدن آب زندگی محروم ماند.\n\nمعنی واژگان:عهد: زمان، دوران/ خط: نامه"
      },
      {
        "text": "کی یافتی رقیب تو چندین مجال ظلم؟ / مظلومی ار شبی به در داور آمدی",
        "explanation": "معنی بیت: اگر عاشقی ستمدیده یک شب به دادخواهی به درگاه خداوند عادل دست دعا بر می داشت، پاسبان و موکل تو فرصت این همه ستم نمی یافت.\n\nمعنی واژگان:رقيب: نگهبان، مراقبت/ چندين: اين همه/ مجال: فرصت، موقعيت/ داور: مقصود خداوند است."
      },
      {
        "text": "خامان ره نرفته چه دانند ذوق عشق / دریادلی بجوی دلیری سرآمدی",
        "explanation": "معنی بیت: ناپختگان وادی طلب ناپیموده از لطف عشق آگاهی ندارند، این نکته را از عاشق پرحوصله و با گذشت و شجاع و کامل توان پرسید.\n\nمعنی واژگان:خامان: ناپختگان/ره نرفته: مراحل سلوک را طي نکرده/ ذوق عشق: لذت عشق/ دريادل: کسي که بزرگواري او سبب شده است که از جزئيات چشم فروبندد و به کليات اشراف داشته است/ دلير: شجاع (باطني)/ سرآمد: کسي که بر اقران خود تفوق و برتري داشته باشد/ چه دانند: ندانند"
      },
      {
        "text": "آن کو تو را به سنگ دلی کرد رهنمون / ای کاشکی که پاش به سنگی برآمدی",
        "explanation": " معنی بیت: آنکه تو را به سنگین دلی و بیرحمی راه نمود، کاش خود پایش به سنگ می خورد یعنی گرفتار محنتهای عشق می شد، سعدی گوید:\n\nای عاقل اگر پای بسنگیت برآید\n\nفرهاد بدانی که چرا سنگ بریده است\n\nمعنی واژگان:آنکو: آن کس که/ سنگدلي: سرسختي و نامهرباني/ رهنمون کردن: راهنمايي کردن/ پا به سنگ برآمدن: دچار سختي و محنت شدن"
      },
      {
        "text": "گر دیگری به شیوهٔ حافظ زدی رقم / مقبول طبع شاه هنرپرور آمدی",
        "explanation": "معنی بیت: اگر شاعر دیگری به طرز حافظ سخن می سرود، گفتارش پسند قریحة شهریار هنر دوست می افتاد.\n\nمعنی واژگان:شيوه: روش، سبک/ رقم زدن: سرودن شعر، نوشتن شعر/مقبول آمدن: مورد قبول واقع شدن/ هنرپرور: مشوق هنرمندان و رواج دهنده ي هنر/ اشاره است به اين که شعر يک نوع هنر است/ نيز اشاره است به اين که حافظ براي خود شيوه و سبک مشخص و معيني دارد"
      }
    ]
  },
  {
    "title": "غزل شماره ۴۴۰ حافظ",
    "verses": [
      {
        "text": "سحر با باد می‌گفتم حدیث آرزومندی / خطاب آمد که «واثق شو به الطاف خداوندی»",
        "explanation": "معنی بیت: سحرگاهان با باد صبا که پیک عاشقانست داستان اشتیاق خود را به دیداریارباز می گفتم.باد مرا مخاطب ساخت و گفت: که ای بیدل مشتاق بر لطفهای نهانی خداوند اعتماد کن\n\nمعنی واژگان:حديث: ماجرا، داستان (با اشاره به حديث که اصطلاحي مذهبي است)/آرزومندي: عشق، شيفتگي/ خطاب آمد: (از جانب غيب) چنين گفته شد/ واثق: مطمئن، معتمد (با اشاره به اصطلاحي در علم حديث)/ الطاف: مهربانيها: لطف ها"
      },
      {
        "text": "دعای صبح و آه شب، کلید گنج مقصود است / بدین راه و روش می‌رو، که با دلدار پیوندی",
        "explanation": "معنی بیت: دعای صبحگاهی و آه شبانه در گنج مراد را به روی تو می گشاید، برین طریقه و شیوه مداومت کن که به وصال دلدار خواهی رسید.\n\nمعنی واژگان: مي رو: هميشه برو/ که: تا/ دلدار: معشوق."
      },
      {
        "text": "قلم را آن زبان نبوَد، که سرِّ عشق گوید باز / ورای حدّ تقریر است، شرح آرزومندی",
        "explanation": "معنی بیت: خامه را آن اندازه توان گفتار نیست که راز عشق را نیک بگوید، چه بیان اشتیاق از حد تحقیق و اثبات فراترست.\n\nمعنی واژگان:سرّ عشق: راز عشق/ بازگفتن: بيان کردن/ وراي حدّ تقرير: بالاتر از قدرت بيان/ آرزومندي: عشق"
      },
      {
        "text": "الا ای یوسف مصری، که کردت سلطنت مغرور / پدر را باز پرس آخر، کجا شد مهر فرزندی؟",
        "explanation": "معنی بیت: هان ای یوسف که به فرمانروایی کشور مصر فریفته شدی، از حال یعقوب پدر پیر مهجور خود به تفقد پرسشی کن آخر محبت فرزندی تو کجا رفته است؟\n\nمعنی واژگان:يوسف مصري: اشاره است به حضرت يوسف در زماني که عزيز مصر شده بود و نيز مي تواند اشاره به ممدوح باشد/ مغرور: فريفته/ بازپرس: خبري از او به دست آور، تفقّدي کن/ مهر فرزندي: عشق و علاقه اي که فرزند نسبت به پدر خود دارد"
      },
      {
        "text": "جهان پیر رعنا را، ترحّم در جِبِلَّت نیست / ز مهر او چه می‌پرسی؟ در او همّت چه می‌بندی؟",
        "explanation": "معنی بیت: عالم کهنسال فریبا را رحم و مهر در سرشت نیست، از محبت او با خود مپرس و عنایت و توجه خود را به جهان معطوف مدار.\n\nمعنی واژگان:پير: در اينجا يعني آن که سالهاي زيادي را پشت سر گذاشته است/ رعنا: در اينجا نظر به معني عربي آن است که در عربي در مفهوم احمق و خودآراست که مي توان در سياق شعري آن را گستاخ معني کرد/ جبلت: سرشت، طبيعت/ ترحم: مهرباني کردن و رحمت آوردن/ مهر: دوستي، محبت/ همّت بستن: توجه کردن و تکيه و اعتماد و اطمينان کردن."
      },
      {
        "text": "همایی چون تو عالی‌قدر، حرص استخوان تا کی؟ / دریغ آن سایهٔ همّت، که بر نااهل افکندی",
        "explanation": "معنی بیت: همایی مانند تو والا رتبه تا چند حریص بر استخوان است به کنایه یعنی تا کی به فرومایگان ناکس امید بسته ای، جای بسی افسوس است که به ناشایستگان عنایت کردی که قابلیت ندارند.\n\nمعنی واژگان:هما: مرغ سعادت که گويند استخوان مي خورد و جانور نمي آزارد و سايه اش بر سر هرکس بيفتد او فردي خوشبخت خواهد شد، يعني سايه اش همايون است، در اين بيت انسان به هما تشبيه شده و مقصود از استخوان مال و منال دنياست/ دريغ: حيف از/ سايه ي همت: همت و کوشش و اهتمام به سايه ي هما تشبيه شده است/ نااهل: مقصود افراد ثروتمندي است که همان «استخوان» را در اختيار دارند و انسان گاهي مدح و ستايش آنها را بر زبان مي آورد و لطف و مرحمت خود را نصيب آنان مي کند"
      },
      {
        "text": "در این بازار اگر سودی‌ست، با درویش خرسند است / خدایا منعَمم گردان به درویشی و خرسندی",
        "explanation": "معنی بیت: در بازار جهان به یقین سودی توان برد و این بهره نصیب درویش قانع است. پروردگارا، به نعمت فقر و قناعت مرا توانگر ساز و از دیگران بی نیاز کن.\n\nمعنی واژگان:بازار: مقصود از اين بازار دنياست/ درويش: فقير/ درويشي: فقر/ منعم: توانگري که قدرت بخشش دارد/ خرسندي: قناعت/خرسند: قانع"
      },
      {
        "text": "به شعر حافظِ شیراز می‌رقصند و می‌نازند / سیه‌چشمان کشمیری و ترکان سمرقندی",
        "explanation": "معنی بیت: خواجه در هر فرصتي با شيوه ي مخصوص به خود شعرش را مي ستايد و مي فرمايد: با شنيدن شعر حافظ شيرازي، سياه چشمان کشميري و ترکان زيباروي سمرقندي مي رقصند و بر خود مي نازند و فخر مي کنند.\n\nمحصول بيت ــ سيه\u200Cچشمان كشميرى و تركان سمرقندى چنان تحت\u200Cتأثير شعر حافظ قرار مى\u200Cگيرند كه بى\u200Cاختيار مى\u200Cرقصند و مى\u200Cغلطند.\n\nمقصود اين است: شعر حافظ چنان به اين\u200Cها جذبه مى\u200Cدهد كه بى\u200Cاختيار بعضى مى\u200Cرقصند و برخى مى\u200Cغلتند.\n\nمعنی واژگان:به شعر حافظ شيراز: همراه با خواندن شعر حافظ شيراز/ مي نازند: ناز و کرشمه مي کنند/ شمير: ناحيه اي در شبه قاره هند که زنان سياه چشم آنجا به زيباي مشهورند/ ترک: در ضمن معني اصلي به معني زيبارو است/ سمرقند: شهري از شهرهاي ماوراءالنهر که اکنون يکي از شهرهاي ازبکستان است/ مرحوم علامه ي قزويني در ذيل اين بيت چنين نوشته اند: چنين است بيت مقطع اين غزل در اکثر نسخ ديوان که به دست است، نخ(نسخة نخجوانی)  ور(= نسخة اسمعیل مرات)  به جاي اين بيت، بيت ذيل را دارند: به خوبان دل مده حافظ ببين آن بي وفايي ها – که با خوارزميان کردند ترکان سمرقندي، و گويا در حقيقت خواجه بيت مقطع را ابتدا به همين نحو فرموده بوده و بعدها به بيت متن تبديل کرده است چه مورخ مشهور قریب العصر حافظ عبدالرزاق سمرقندی در کتاب مطلع السعدین و مجمع البحرین در ذیل حوادث سنة ۷۸۱ تصریح کرده که خواجو این غزل را با همین مقطع یعنی به خوبان دل مده الخ در اشاره به فتح خوارزم بدست امیر تیمور در اواسط سنة هفتصد و هشتاد و یک و نهب و تخریب آن بلده که در آن عصر مشهور آفاق و موطن صنا دید عالم و مسکن نحاریر بنی آدم بود، فرموده است…."
      }
    ]
  },
  {
    "title": "غزل شماره ۴۴۱ حافظ",
    "verses": [
      {
        "text": "چه بودی ار دل آن ماه مهربان بودی؟ / که حال ما نه چنین بودی ار چنان بودی",
        "explanation": "معنی بیت: اگر دل آن ماه رخسار با ما سر مهر داشت، خوب میشد و اگر مهربانی میکرد حال ما زار نبود\n\nمعنی واژگان:چه بودي ار: چه طور مي شد اگر/ ماه: مقصود معشوق زيباروست/ چنين در مفهوم بد و چنان در مفهوم خوب به کار رفته است."
      },
      {
        "text": "بگفتمی که «چه ارزد نسیم طرهٔ دوست؟» / گرم به هر سر مویی هزار جان بودی",
        "explanation": "معنی بیت: اگر در برابر هر تار موی خود هزار جان گرامی داشتم، میگفتم که بوی خوش زلف یار چه بهائی دارد؛ مقصود آنکه قیمت نسیم گیسوی دوست از اندازة شمار بیرون است.\n\nمعنی واژگان:نسيم: بو، رايحه/ طرّه: قسمتي از گيسوي يار که بر پيشاني او ريخته است و توسّعاً به همه ي زلف و گيسو نيز گفته مي شود/ مقصود اين است که ارزش بوي گيسوي دوست اين قدر است که اگر بر سر هر موي بدن عاشق هزار جان بود، اين جانها معادل ارزش بوي گيسوي او بودند."
      },
      {
        "text": "برات خوش‌دلی ما چه کم شدی یا رب / گرش نشان امان از بد زمان بودی",
        "explanation": "معنی بیت: پروردگارا، اگر حوالة آسودهدلی و سعادت ما نشان ایمنی جاودان از بد حادثه داشت، از خزانة بی پایان لطف و انعام تو چیزی نمی کاست.\n\nمعنی واژگان:برات: حواله/ خوشدلي: شادي و نشاط/ امان: امنيت، ايمن بودن"
      },
      {
        "text": "گرَم زمانه سرافراز داشتی و عزیز / سریر عزتم آن خاک آستان بودی",
        "explanation": "معنی بیت: اگر روزگار مرا گرامی میداشت، تختگاه ارجمندی و عزت من زمین آستانة دوست بود.\n\nمعنی واژگان:زمانه: روزگار/ سرافراز: سربلند /سرير عزت: تخت عزت و سرافرازي/ آستان: آستان درگاه"
      },
      {
        "text": "ز پرده کاش برون آمدی چو قطرهٔ اشک / که بر دو دیدهٔ ما حکم او روان بودی",
        "explanation": "معنی بیت: کاشکی محبوب از حجاب بدانگونه که قطرة سرشک از پردة چشم بیرون می آید رخ مینمود، تا فرمانش را بر دیده می نهادم و بی چون و چرا بتسلیم و رضا دل خوش می داشتم.\n\nمعنی واژگان:حکم: فرمان/ روان بودي: مورد اطاعت قرار مي گرفت و اجرا مي شد"
      },
      {
        "text": "اگر نه دایرهٔ عشق راه بربستی / چو نقطهٔ حافظ سرگشته در میان بودی",
        "explanation": "معنی بیت: در نسخه بدل دیوان حافظ تصحیح مرحوم قزوینی در حاشیة صفحه ۳۰۸ مصراع دوم باین صورت آمده که بر متن ترجیح دارد؛ چو نقطه حافظ بیدل نه در میان بودی – در این صورت معنی بیت چنین تواند بود؛ اگر عشق دایره وار راه را مسدود نمی کرد، حافظ دل از دست داده مانند نقطه در میان حلقة محبت گرفتار نبوده و آزاد و آسوده میزیست.\n\nمعنی واژگان: در نسخه بدل دیوان حافظ تصحیح مرحوم قزوینی در حاشیة صفحه ۳۰۸ مصراع دوم باین صورت آمده که بر متن ترجیح دارد؛ چو نقطه حافظ بیدل نه در میان بودی"
      }
    ]
  },
  {
    "title": "غزل شماره ۴۴۲ حافظ",
    "verses": [
      {
        "text": "به جان او که گرم دسترس به جان بودی / کمینه پیشکش بندگانش آن بودی",
        "explanation": "معنی بیت: سوگند بجان عزیزش میخورم که اگر اختیار جان در دست من بود، آن را کمترین هدیه ای میشمردم که بچاکران درگاهش تقدیم کنم.\n\nمعنی واژگان: بجان او: قسم به جان معشوق/ دست رس: توانايي و حصول /کمينه: کمترين/ پيشکش: هديه /بندگان: غلامان، نوکران، اطرافيان"
      },
      {
        "text": "بگفتمی که «بها چیست خاک پایش را؟» / اگر حیات گران مایه جاودان بودی",
        "explanation": "معنی بیت: اگر زندگانی عزیز ابدی بود، آنگاه بتو میگفتم که عمر جاوید بقدر غبار قدم وی ارزش دارد.\n\nمعنی واژگان:بها: ارزش /حيات: زندگي/ گرانمايه: باارزش/ جاودان: هميشگي"
      },
      {
        "text": "به بندگی قدش سرو معترف گشتی / گرش چو سوسن آزاده ده زبان بودی",
        "explanation": "معنی بیت: اگر مانند سوسن آزاد سرو هم ده زبان داشت، اقرار میکرد که با همه راستی بندة قامت موزون یار ماست.\n\nمعنی واژگان:بندگي: نوکري، چاکري/ معترف: اقرار کننده، اعتراف کننده /سوسن آزاده: سوسن سفيد که از قيد و بند رنگ آزاد است/ ده زبان: معمولاً سوسن داراي پرچمهايي است که به زبان سوسن تعبير شده است"
      },
      {
        "text": "به خواب نیز نمی‌بینمش چه جای وصال / چو این نبود و ندیدیم باری آن بودی",
        "explanation": "معنی بیت: وی را در خواب هم نمی بینم تا چه رسد که بوصلش توانم رسید، اکنون که وصال میسر نیست، بهر حال کاش خیالش را در رؤیا می دیدم.\n\nمعنی واژگان:نيز: هم/ چه جاي وصال: تا چه رسد به وصال/ باري: يک بار"
      },
      {
        "text": "اگر نه دلم نشدی پایبند طرهٔ او / کی‌اش قرار در این تیره‌خاکدان بودی؟",
        "explanation": "معنی بیت: اگر دل من گرفتار شکن گیسوی یار نمیشد، در جهان تاریک خاکی نمی ماند و بعالم پاک برمیشد و از بند تعلق میرست.\n\nمعنی واژگان:پاي بند: اسير/ طرّه: قسمتي از گيسو که روي پيشاني معشوق قرار دارد و به اعتبار ذکر جزء و اراده کل معني زلف و گيسو مي دهد/ قرار: ماندن/ تيره خاکدان: کره ي خاکي، دنياي خاکي ظلماني"
      },
      {
        "text": "به رخ چو مهر فلک بی‌نظیر آفاق است / به دل دریغ که یک ذره مهربان بودی",
        "explanation": "معنی بیت: يار از جهت زيبايي صورت مانند خورشيد آسمان در همه ي عالم بي نظير است. اي کاش که در دلش ذرّه اي مهرباني بود.\n\nمحصول بيت ــ با داشتن صورت زيبائى چون خورشيد فلك در دنيا بى\u200Cنظير است اما حيف كه در دل يك ذره محبت ندارد: يا كاش در دلش هم ذره مهربانى وجود داشت.\n\nمعنی واژگان:رخ: چهره، صورت/ مهر فلک: خورشيد/ بي نظير: بي مانند/ آفاق: دنيا، جهان/ دريغ: کاش/ ذره: اشياء ريزي که در شعاع آفتاب ديده مي شوند"
      },
      {
        "text": "درآمدی ز درم کاشکی چو لمعهٔ نور / که بر دو دیدهٔ ما حکم او روان بودی",
        "explanation": "معنی بیت: اي کاش آن يار گرامي مانند پرتو نور به درون خانه ي من وارد مي شد تا حکم و فرمان او را اجرا کنم و بر ديده قرار دهم.\n\nمحصول بيت ــ كاشكى از درم چون درخشش نور درميامد و حكمش بر دو ديده\u200Cام جارى و روان مى\u200Cشد. مراد: چون نور چشم بر دو ديده\u200Cام حكمش روان مى\u200Cشد: حاكم دو چشم من مى\u200Cشد. در معناى مصراع دوم: كه حكمش بر دو ديده\u200Cام روان بود اين مفسر معناى بيت را روان و روشن نگفته است.\n\nمعنی واژگان:لمعه ي نور: پرتو نور، درخشش نور/ حکم او روان بودي: فرمانش را اطاعت مي کرديم"
      },
      {
        "text": "ز پردهٔ نالهٔ حافظ برون کی افتادی؟ / اگر نه همدم مرغان صبح خوان بودی",
        "explanation": "معنی بیت: اگر حافظ با پرندگانی که هر بامداد نواخوانی میکنند هم آوا نمیشد، ناله اش از پرده برون نمی افتاد و فاش نمیگشت.\n\nمعنی واژگان:ز پرده برون افتادن: آشکار شدن/ همدم: هم آواز/ مرغان صبح خوان: بلبلان"
      }
    ]
  },
  {
    "title": "غزل شماره ۴۴۳ حافظ",
    "verses": [
      {
        "text": "چو سرو اگر بخرامی دمی به گلزاری / خورد ز غیرت روی تو هر گلی خاری",
        "explanation": "معنی بیت: اگر یک نفس سروآسا بگلستان بناز قدم نهی، از رشک جمال تو هر گل زیبائی تحمل مشقت کند و سختی کشد بکنایه یعنی نیکوان بر جمال تو رشک برند.\n\nمعنی واژگان:سرو: اشاره به قد بلند و موزون است/ خراميدن: با ناز و کرشمه راه رفتن/دمي: لحظه اي/ غيرت: رشک و حسد/ روي: چهره"
      },
      {
        "text": "ز کفر زلف تو هر حلقه‌ای و آشوبی / ز سحر چشم تو هر گوشه‌ای و بیماری",
        "explanation": "معنی بیت: هر شکن از گیسوی کافر کیش و عاشقکش تو با فتنه ای ملازم و همراه است و از افسون چشم فریبای تو در هر کنجی رنجور عشقی است.\n\nمعنی واژگان:کفر: در اينجا سياهي و پريشاني مقصود است پوشیدن و انکار کردن و ناگرویدن، در اینجا مراد از کفر زلف بایهام مقصود زلف کافر کیش و عاشق کش یار، نیز نگاه کنید بغزل ۲۱۱ بیت۵"
      },
      {
        "text": "مرو چو بخت من ای چشم مست یار به خواب / که در پی است ز هر سویت آه بیداری",
        "explanation": "معنی بیت: ای دیدة مخمور یار چون طالع من بخفتن شتاب مکن که آه سوزناک عاشقی شب زنده دار از هر جانب بدنبال تست و ترا میجوید.\n\nمعنی واژگان:چشم مست: چشم خمارآلود/ بخت خواب: بدبختي/ در پي است: به دنبال است/ ز هر سو: از هر طرف/ بيداري: عاشقي که خواب ندارد"
      },
      {
        "text": "نثار خاک رهت نقد جان من هر چند / که نیست نقد روان را بر تو مقداری",
        "explanation": "معنی بیت: اگر چه گوهر پاک جان پیش تو بهائی ندارد با این همه نقد جان را به خاک پای تو می افشانم.\n\nمعنی واژگان:نثار: در قدم کسي زر و سيم ريختن/ نقد روان: با ظرافتي به کار رفته است يعني نقد روان از طرفي همان نقد جان است و از طرف ديگر نقد روان يکي به معني زر و سيم رايج است و از طرف ديگر گنج قارون را نيز چنين مي نامند"
      },
      {
        "text": "دلا همیشه مزن لاف زلف دلبندان / چو تیره‌رأی شوی کی گشایدت کاری؟",
        "explanation": "معنی بیت: از عشق\u00ADورزی با گیسوی دلبران ملاف و خودستائی و خودنمائی مکن که چون از این لاف و غرور تدبیرت تباه شود، کارت دشوار میگردد یا حمل بر معنی عرفانی شود و چنین معنی توان کرد که ای دل در پی تعلقات مادی و تعینات این جهانی مباش که چون در طلب این کثرتها برخاستی از وحدت جدامانی و تاریک دل میشوی و دیگر به وحدت نتوانی رسید.\n\nمعنی واژگان:دلبندان: زيبارويان خوش قد و قامت/ تيره راي: تاريک انديش و سياه فکر/ کارگشاييدن: حل شدن مشکل کار/ در بيت سياهي زلف يکي از هدفهاست"
      },
      {
        "text": "سرم برفت و زمانی به سر نرفت این کار / دلم گرفت و نبودت غم گرفتاری",
        "explanation": "معنی بیت: سرباختم ولی یک لحظه کار عشق من سامانی نیافت. دلم ملول شد ولی ترا پروائی از اندوه این اسیر عشق نبود.\n\nمعنی واژگان:به سر نرفت: پايان نيافت، نتيجه اي نداد/ دلم گرفت: دل من از غم و رنج عشق ملول و گرفته شد/ نبودت غم گرفتاري: به فکر عاشق گرفتار خود نبودي"
      },
      {
        "text": "چو نقطه گفتمش اندر میان دایره آی / به خنده گفت که ای حافظ این چه پرگاری",
        "explanation": "معنی بیت: بیار گفتم نقطه سان بمیان دایرة عشق بخرام با تبسم گفت: حافظا، این دیگر چه حیله و افسونی است؟ نیز نگاه کنید بغزل ۲۵۲ بیت ۵ و حاشیة صفحة ۳۰۹ دیوان حافظ تصحیح قزوینی.\n\nگر مساعد شودم دایرة چرخ کبود\n\nهم بدست آورمش باز بپرگار دگر\n\nمعنی واژگان:نقطه: مرکز دايره/ دايره: مقصود دايره ي عشق است/ پرگار: افسون و تدبير و حيله و نيرنگ/ نیز نگاه کنید بغزل ۲۵۲ بیت ۵ و حاشیة صفحة ۳۰۹ دیوان حافظ تصحیح قزوینی.\n\nگر مساعد شودم دایرة چرخ کبود\n\nهم بدست آورمش باز بپرگار دگر"
      }
    ]
  },
  {
    "title": "غزل شماره ۴۴۴ حافظ",
    "verses": [
      {
        "text": "شهری‌ست پُر ظریفان وز هر طرف نگاری / یاران! صلای عشق است گر می‌کنید کاری",
        "explanation": "معنی بیت: شهر پر از لطیف طبعان زیرک است و از هر سو زیبائی خرامان، ای دوستان بدانید که اگر آهنگ عشقبازی دارید، اکنون وقت آنست که صلا در داده\u00ADاند و شما را بمهرورزی میخوانند.\n\nمعنی واژگان:ظريفان: نازنينان، نکته پرداز/ نگار: زيباروي خوش قد و قامت/ صلاي عشق: دعوت عام به عشق/ کار: در اينجا معني عاشق شدن مي دهد/ گر: یادآوری و تذکار"
      },
      {
        "text": "چشم فلک نبیند زین طُرفه‌تر جوانی / در دست کس نیفتد زین خوب‌تر نگاری",
        "explanation": "معنی بیت: چشم روزگار معشوقي زيباتر و دلرباتر از اين نخواهد ديد و نگاري دل فريب تر و زيباتر از اين نيز نصيب کسي نخواهد شد.\n\nمحصول بيت ــ چشم مردم دنيا جوانى تازه\u200Cتر از اين نديده است. به جوانى معهود اشاره مى\u200Cكند. پس مى\u200Cگويد: نگارى بهتر و زيباتر از اين به دست كسى نمى\u200Cافتد.\n\nمعنی واژگان: طرفه: بديع و بي نظير/ در دست کس نيفتد: نصيب کسي نشود/ خوبتر: زيباتر/ نگار: معشوق زيبا و خوش قد و قامت"
      },
      {
        "text": "هرگز که دیده باشد جسمی ز جانِ مُرکب؟ / بر دامنش مبادا زین خاکیان غباری",
        "explanation": "معنی بیت: تنها وی جان مصورتست و بیقین هیچگاه کس تنی که تنها از روح ترکیب شده باشد، ندیده است؛ از خدا میخواهم که بر دامن پاک وی از ساکنان خاک غباری ننشیند و آزرده خاطر  نشود.\n\nمعنی واژگان:جسم مرکب از جان: نشانه ي ظرافت بي حد و اندازه ي بدن معشوق است/ خاکيان: انسانها/ غبار بر دامن نشستن: کدورت و رنج حاصل شدن"
      },
      {
        "text": "چون من شکسته‌ای را از پیش خود چه رانی؟ / کم غایت توقع بوسی‌ست یا کناری",
        "explanation": "معنی بیت: عاشق کوفتة محنت و غمزده\u00ADای مانند مرا از بر خورد دور مساز که مرا نهایت چشم داشت یک بوسه است یا یک هم\u00ADآغوشی.\n\nمعنی واژگان:شکسته: ناتوان، مغلوب/ کم: که براي من/ غايت توقع: حداکثر انتظار/ کنار: آغوش، بغل، هماغوشي"
      },
      {
        "text": "مِی بی‌غش است دریاب، وقتی خوش است بشتاب / سال دگر که دارد امّید نوبهاری؟",
        "explanation": "معنی بیت: شراب، پاک و خالص است. آن را بگير و بنوش و وقت خوشي است، شتاب کن؛ زيرا سال ديگر چه کسي اميدوار است که به نوبهار برسد؟\n\nمحصول بيت ــ مى صاف است پس به خوردنش عجله كن، وقت هم خوش است غنيمت دان. مراد: قدر وقت را بدان زيرا كه اميد دارد كه سال ديگر به بهار برسد. پس در نوبهار امسال بايد نوشيدن مى بى\u200Cغش را غنيمت دانست.\n\nمعنی واژگان:بيغش: خالص/ درياب: به آن برس"
      },
      {
        "text": "در بوستان حریفان مانند لاله و گل / هر یک گرفته جامی بر یادِ رویِ یاری",
        "explanation": "معنی بیت: خواجه لاله و گل را از جهت رنگ و شکل به جام شراب مانند کرده است و مي فرمايد: ياران باده نوش يک دل، در باغ، هرکدام جام شرابي به ياد چهره ي زيباي معشوقي در دست گرفته اند و مي نوشند.\n\nمحصول بيت ــ در بوستان باده نوشان، هر يك چون گل و لاله به ياد يارى جامى به دست گرفته\u200Cاند. مراد هر يكيشان به شوق نگارى پياله\u200Cنوش شده است. لاله را به قدح پايه\u200Cدار و گل را به قدح بى\u200Cپايه تشبيه كرده\u200Cاند.\n\nمعنی واژگان:بوستان: باغ پر از گل و ريحان و درخت و سبزه/ حريفان: دوستان"
      },
      {
        "text": "چون این گره گشایم، وین راز چون نمایم / دردی و سخت دردی کاری و صعب کاری",
        "explanation": "معنی بیت: این مشکل را چگونه حل کنم و راز عشق را چسان فاش سازم، دردی است لیکن دردی جانکاه و مشکلی است اما بسیار گران و سخت.\n\nمعنی واژگان:چون: چگونه/ راز: مقصود راز عشق/ نمايم: نشان دهم/ صعب: دشوار/ گره گشودن: حل کردن مشکل"
      },
      {
        "text": "هر تار موی حافظ در دست زلفِ شوخی / مشکل توان نشستن در این چنین دیاری",
        "explanation": "معنی بیت: هر رشتة موی حافظ در پنجة گیسوی زیبائی بی باک و ناپروا گرفتارست در چنین شهری که از هر سو نیکوان بدلبری پرداخته اند قرار و آرام محال باشد.\n\nمعنی واژگان:تار: واحدي است براي مو/ در دست زلف شوخي: عاشق معشوق زيبارويي/ توان نشستن: اقامت کردن/ ديار: سرزمين"
      }
    ]
  },
  {
    "title": "غزل شماره ۴۴۵ حافظ",
    "verses": [
      {
        "text": "تو را که هر چه مراد است در جهان داری / چه غم ز حال ضعیفان ناتوان داری؟",
        "explanation": "معنی بیت: ترا که هر کام و آرزو در عالم مسیرست، اندوهی از حال بیدلان زار و نزار نباشد.\n\n معنی واژگان:مراد: آرزو، خواسته/ ضعيفان: فقيران، ضدّ توانگران."
      },
      {
        "text": "بخواه جان و دل از بنده و روان بستان / که حکم بر سر آزادگان روان داری",
        "explanation": "معنی بیت: از من جان و دل بطلب و بیدرنگ بگیر، چه فرمان تو بر کشتن بیدلان آزاده نافذ و جاری است؛ میان روان در مصراع اول و روان در مصراع دوم صنعت تجنیس تام مراعات شده است.\n\nمعنی واژگان:بنده: هم مقصود زيردست و غلام و برده است و هم به معني «من»/ روان: راحت و فوراً/ حکم: فرمان/ بر سر: نسبت به، در مورد/ آزادگان: کساني که بنده و برده نيستند، بزرگواران/ روان داري: فرمان و حکمت فوراً اجرا مي شود"
      },
      {
        "text": "میان نداری و دارم عجب که هر ساعت / میان مجمع خوبان کنی میان‌داری",
        "explanation": "معنی بیت: چندان ظریفی که ترا گوئی میان و کمر نباشد ولی من درشگفتم که پیوسته در جمع خوبان میان\u00ADدار و سروری.\n\nمعنی واژگان:ميان: کمر/ دارم عجب: در شگفتم/ هر ساعت: هر لحظه/ مجمع خوبان: جمع زيبايان، حلقه ي زيبارويان/ ميان داري: رهبري، سروري"
      },
      {
        "text": "بیاضِ رویِ تو را، نیست نقشِ دَرخور از آنک / سوادی از خط مشکین بر ارغوان داری",
        "explanation": "معنی بیت: سپیدی چهرة تو بنقش و نگار نیازی ندارد یعنی رخسار تو خودبخود زیباست و نیازی بآرایش ندارد، چه از سبزة مشکفام بر عذار چون برگ ارغوان خط سیاه زیبائی کشیده ای.\n\nمعنی واژگان:بياض: سفيدي، ورق سفيد دفتر/ روي: چهره /نقش: آرايش/ درخور: شايسته /از آنک: زيرا که/ سواد: سياهي، نوشته اي بر روي کاغذ سفيد/ خط مشکين: خط مشکفام؛ موهاي نرم و لطيفي که در اطراف چهره معشوق پيدا مي شود که هم سياه است و هم معطر/ ارغوان: مقصود چهره ي زيباي معشوق است/ مقصود اين است که همين خط مشکين براي آرايش چهره ي تو کافي است."
      },
      {
        "text": "بنوش می که سبک‌روحی و لطیف مدام / علی الخصوص در آن دم که سرِ گران داری",
        "explanation": "معنی بیت: باده بخور که پیوسته ظریف طبع و چون گل لطیفی، بویژه در آن نفس که از نوشیدن می سرت سنگینی کند و بگریبان متمایل شود.\n\nمعنی واژگان:سبک روح: شاد و خندان/ لطيف: با لطف و خوش معاشرت/ مدام: هميشه/ سرگران داشتن: مست بودن"
      },
      {
        "text": "مکن عتاب از این بیش و جور بر دل ما / مکن هر آن چه توانی که جای آن داری",
        "explanation": "معنی بیت: ملامت و ستم افزون از این بر دل ما روا مدار، هر چه در توان تست بجای آر که این اختیار و مقام تراست.\n\nمعنی واژگان:عتاب: سرزنش، ايراد/ جور: ظلم/ که جان آن داري: که حق انجام آن را داري/ مکن: در صفحة ۵۴۶ جامع نسخ دیوان حافظ تألیف مسعود فرزاد در چند نسخه بکن بجای مکن آمده که بر متن ترجیح دارد"
      },
      {
        "text": "به اختیارت اگر صد هزار تیر جفاست / به قصد جانِ منِ خسته در کمان داری",
        "explanation": "معنی بیت: اگر صد هزار تير ظلم و ستم در اختيار داشته باشي، همه ي آنها را براي کشتن من آزرده و دردمند در کمان مي گذاري.\n\nمحصول بيت ــ اختيار با خودت است، اگر صد هزار تير جفا به قصد جان من خسته در كمان داشته باشى. مراد اگر به قصد زدن به جان من خسته صد هزار تير در كمان نهى، اختيار با توست، خواهى جان ناشادم را با تيربزن و خواهى دست نگه\u200Cدارى خلاصه همه\u200Cجور اختيار با تو است.\n\nمعنی واژگان:صدهزار: نشانه کثرت است/ قصد: هدف، به قصد از بين بردن/ خسته: مجروح"
      },
      {
        "text": "بکِش جفای رقیبان مدام و جور حسود / که سهل باشد اگر یارِ مهربان داری",
        "explanation": "معنی بیت: ملامت و ستم افزون از این بر دل ما روا مدار، هر چه در توان تست بجای آر که این اختیار و مقام تراست.\n\nمعنی واژگان:رقيبان: مراقبين معشوق، محافظين او/ مدام: هميشه/ جور: ستم/ سهل: آسان"
      },
      {
        "text": "به وصل دوست گرت دست می‌دهد یک دم / برو که هر چه مراد است در جهان داری",
        "explanation": "معنی بیت: اگر یک نفس وصال دوست ترا میسر شود بشتاب که با وصل یار، آنچه مقصود تو باشد، حاصل آمده است.\n\nمعنی واژگان:وصل: رسيدن به يار، وصال /دست دادن: عملي شدن/ يک دم: يک لحظه /مراد: آرزو"
      },
      {
        "text": "چو گل به دامن از این باغ می‌بری حافظ / چه غم ز ناله و فریاد باغبان داری؟",
        "explanation": "معنی بیت: ای حافظ چون دامن دامن گل از این گلستان می\u00ADچینی،ترا پروائی از افغان و خروش باغبان که مراقب و نگهبان باغ است نباشد؛ مقصود آنکه بشکایت رقیب اعتنائی نمیکنی و پروائی از آن نداری.\n\nمعنی واژگان:به دامن: دامن دامن/ گل به دامن بردن: کمال وصل را مي رساند/ باغبان: رقيب و محافظ معشوق/ چه غم داري: چرا ناراحت هستي، چرا مي ترسي."
      }
    ]
  },
  {
    "title": "غزل شماره ۴۴۶ حافظ",
    "verses": [
      {
        "text": "صبا تو نکهت آن زلف مشک بو داری / به یادگار بمانی که بوی او داری",
        "explanation": "معنی بیت: ای باد بهاری، تو بوی خوش آن گیسوی مشکین را بهمراه آورده ای و نزد ما ارمغانی از دوست باشی چه بوی جان بخش وی را با خود داری\n\nمعنی واژگان:صبا: بادي که از طرف شمال و مشرق مي وزد که پيام آور و پيامبر ميان عاشق و معشوق است/ نکهت: بوي خوش/ مشکبو: معطر /يادگار: منظور هميشگي و پايداري است"
      },
      {
        "text": "دلم که گوهر اسرار حسن و عشق در اوست / توان به دست تو دادن گرش نکو داری",
        "explanation": "معنی بیت: دل خود را که گنجینة رازهای زیبائی و محبت تست، بدست تو توانم سپرد، بشرط آنکه از آن نیک نگهداری کنی.\n\nمعنی واژگان:گوهر: جواهر/ اسرار: رازها /حسن: زيبايي"
      },
      {
        "text": "در آن شمایل مطبوع هیچ نتوان گفت / جز این قدر که رقیبان تندخو داری",
        "explanation": "معنی بیت: دربارة روی خوش و خوی دلپذیر تو هیچ جای سخن نیست، جز آنکه باید گفت که نگهبانان و مراقبانت درشتخو و جفاکارند.\n\nمعنی واژگان:شمايل (جمع شميله) خصال، که در فارسي در معني شکل چهره و مفرد است/ مطبوع: پسنديده، مقبول، زيبا/ رقيبان: مراقبين، محافظين/ تندخو: بداخلاق برای توضیح دربارة شمایل نگاه کنید بغزل ۳۰۷ بیت۱"
      },
      {
        "text": "نوای بلبلت ای گل کجا پسند افتد / که گوش و هوش به مرغان هرزه گو داری",
        "explanation": "معنی بیت: ای گل، اگر گوش دل بخروش پرندگان یاوه سراکنی، ذوق لطیف تو تباه میشود و آنگاه آوای خوش هزاردستان را خوش نمیداری و پسند خاطرات نمی افتد. در صفحة ۵۴۷ جامع نسخ دیوان حافظ تألیف فرزاد گوش هوش بجای گوش و هوش آمده که صحیح بنظر میرسد.\n\nمعنی واژگان:نواي بلبل: مقصود اشعار حافظ شيرين سخن است/ هوش: حواس، توجه /مرغان هرزه گو: شعراي متوسط، شعرايي که اشعارشان ارزش شنيدن ندارد"
      },
      {
        "text": "به جرعه تو سرم مست گشت نوشت باد / خود از کدام خم است این که در سبو داری",
        "explanation": "معنی بیت: اي يار، با نوشيدن جرعه اي از شراب تو سرخوش و مست شدم. گواراي وجودت باد. باده اي در سبو داري، از کدامين خم است؟\n\nمحصول بيت ــ با يك جرعه مى\u200Cات مست گشتم، نوشت باد باده\u200Cاى كه خورده\u200Cاى. عجب است اين باده\u200Cاى كه در سبو دارى از كدام خم است؟ مراد شرابى كه در سبوى تو است از كدام خم است به ما نشان بده كه گاه گاهى از آن نوش كنيم.\n\nمعنی واژگان:جرعه: مقداري کمي از يک مايع /نوشت باد: گوارايت باد/ خم: خمره ،شراب / سبو: کوزه/ اين جرعه مي تواند شراب عشق يا جذبه چشمان يا لبان معشوق باشد"
      },
      {
        "text": "به سرکشی خود ای سرو جویبار مناز / که گر بدو رسی از شرم سر فروداری",
        "explanation": "معنی بیت: ای سرو کنار جوی بسر افرازی خود فخر مفروش که اگر وی (یار) را ببینی، از خجالت سربه زیر خواهی افکند.\n\nمعنی واژگان:سرکشي: بلندي و افراختگي /سرو جويبار: سروي که بر لب جوي آب سبز شده و رشد يافته/ مناز: افتخار مکن، مغرور مشو/ سر فرود آري: سر به زير مي افکني"
      },
      {
        "text": "دم از ممالک خوبی چو آفتاب زدن / تو را رسد که غلامان ماه رو داری",
        "explanation": "معنی بیت: ادعای فر و شکوه فرمانروائی در عالم حسن خورشیدوار زینبدة تست، چه علاوه بر آنکه خود زیبائی چاکران ماه جبین نیز داری.\n\nمعنی واژگان:دم زدن: سخن گفتن/ ممالک (جمع مملکت) حافظ اين کلمه را هم جمع مملکت گرفته است و هم به جاي مملوکان (غلامان) دانسته است/ خوبي: زيبايي/ ممالک خوبی: بفتح اول فرو شکوه فرمانروائی در عالم حسن/ آفتاب: خورشيد/ ترا رسد: برازنده ي تست، مي تواني/ اين بيت اشاره اي دارد به يکي از بازيهاي داستاني کودکانه ي قديم"
      },
      {
        "text": "قبای حسن فروشی تو را برازد و بس / که همچو گل همه آیین رنگ و بو داری",
        "explanation": "معنی بیت: تنها جامة عرضة زیبائی و جمال بر قامت تو برازنده و شایسته است، چه مانند گل سر تا پا آراسته ای و رنگ و بوی تو دلپذیر است.\n\nمعنی واژگان:حسن فروشي: جلوه دادن /برازيدن: شايسته بودن، زيبنده بودن /و بس: فقط، تنها/ آيين: ساز و سامان/ رنگ و بو: جلوه و جلا، مظاهر زيبايي"
      },
      {
        "text": "ز کنج صومعه حافظ مجوی گوهر عشق / قدم برون نه اگر میل جست و جو داری",
        "explanation": "معنی بیت: ای حافظ، در زاویة دیر زاهد گوهر عشق الهی یافت نمیشود، اگر رغبت طلب تراست از صومعه گام برون بگذار و روی برتاب.\n\nمعنی واژگان:کنج: گوشه و کنار/ صومعه: عبادتگاه زاهدان و صوفيان"
      }
    ]
  },
  {
    "title": "غزل شماره ۴۴۷ حافظ",
    "verses": [
      {
        "text": "بیا با ما مَوَرز این کینه‌داری / که حق صحبت دیرینه داری",
        "explanation": "معنی بیت: ای یار، بیا و با ما این گونه دشمنی مورز و کین توزی مکن، چه ما را با تو حق دوستی و مصاحبت دیرین است.\n\nمعنی واژگان:مورز: مکن/ کينه داري: دشمني، دشمني کردن /صحبت: همنشيني/ ديرينه: قديمي."
      },
      {
        "text": "نصیحت گوش کن کاین در بسی به / از آن گوهر که در گنجینه داری",
        "explanation": "معنی بیت: پند مرا گوش کن که اين درّ پند من، بسيار گران بهاتر از آن گوهري است که تو در گنجينه پنهان کرده اي.\n\nمحصول بيت ــ به طريق خطاب عام مى\u200Cفرمايد: نصيحت گوش كن، زيرا اين در، از آن گوهرى كه در خزانه\u200Cدارى بهتر است. مراد: نصيحت مانند در گران\u200Cبهايى است و از تمام جواهراتى كه در گنجينه دارى سودمندتر است.\n\nمعنی واژگان:دُرّ: مرواريد/ بسي به: بسيار بهتر است/ گوهر: جواهر /گنجينه: خزانه"
      },
      {
        "text": "ولیکن کی نمایی رخ به رندان؟ / تو کز خورشید و مه آیینه داری",
        "explanation": "معنی بیت: اما تو به عاشقان آزاده و از بند تعلق رسته رو نشان نمیدهی، چه ماه و مهر چاکر آیینه گردان چهرة تواند و حسن خود را در آنها می نگری و بما التفاتی نداری.\n\nمعنی واژگان:وليکن: اما / نمايي: نشان مي دهي /رخ: چهره /رندان: کساني که ظاهراً بد و باطناً بزرگوار هستند و از دقايق عمر خود براي رسيدن به حق استفاده مي کنند/ آيينه داري: يعني خورشيد و ماه مانند آرايشگر در مقابل تو آيينه مي گيرند، يعني چهره تو بسيار زيباتر از خورشيد و ماه است"
      },
      {
        "text": "بدِ رندان مگو ای شیخ و هُش دار / که با حکم خدایی کینه داری",
        "explanation": "معنی بیت:   شیخا، زبان به بدگوئی وارستگان آزاده مگشای و بدان که بدگفتن تو با قضای الهی دشمنی ورزیدن است که تقدیر چنان بود که تو شیخ صومعه نشین شوی و من رند خراباتی.\n\nمعنی واژگان:رندان: کساني که ظاهري بد و باطني نيکو دارند و از دقايق عمر خويش در راه رسيدن به حق استفاده مي کنند/ شيخ: زاهد رياکار/ هش دار: متوجه باش/ حکم خدايي: فرمان و خواسته ي خدا /کينه داري: دشمني مي ورزي"
      },
      {
        "text": "نمی‌ترسی ز آه آتشینم؟ / تو دانی خرقهٔ پشمینه داری؟",
        "explanation": "معنی بیت: ای شیخ، با آنکه میدانی دلق تو پشمین است و آتشگیر، آیا از آه سوزندة من بیم نداری و حال آنکه باید ترس داشته باشی؟\n\nمعنی واژگان:آه آتشين: آهي که همچون آتش گرم و سوزنده باشد/ خرقه ي پشمينه: دلق پشمي، لباس درويشي پشمي/ بيت طنزآميز حافظ."
      },
      {
        "text": "به فریاد خمار مفلسان رس / خدا را گر میِ دوشینه داری",
        "explanation": "معنی بیت: ترا بخدا سوگند، اگر از بادة دیشب (دوشین) هنوز در شیشه باقی است، فریادرس این خمارآلودگان تهی دست شو و ما را از دردسر وارهان.\n\nمعنی واژگان:به فرياد رسيدن: چاره ي درد کسي يا کساني را کردن/ خمار: حالت رخوت و درد پس از مستي/ مفلسان: تهيدستان/ خدا را: به خاطر خدا /مي دوشينه: شراب ديشبي"
      },
      {
        "text": "ندیدم خوش‌تر از شعر تو حافظ / به قرآنی که اندر سینه داری",
        "explanation": "معنی بیت: ای حافظ سوگند بآن قرآن که از برداری، دلپذیرتر از سخن منظوم تو شعری نیافتم.\n\nمعنی واژگان:خوشتر: دلپذيرتر/ در سينه داري: در حافظه ي خود داري."
      }
    ]
  },
  {
    "title": "غزل شماره ۴۴۸ حافظ",
    "verses": [
      {
        "text": "ای که در کوی خرابات مقامی داری / جم وقت خودی ار دست به جامی داری",
        "explanation": "معنی بیت: ای آنکه در کوی میکدة معرفت صاحب رتبه و جاهی و از قید خودپرستی رسته ای چون جام می معرفت بکف داری، جمشید عصر خویش یا فرمانروای روزگار خود میباشی.\n\nمعنی واژگان:کوي خرابات: کوچه اي که در آن ميخانه يا ميخانه هايي هست/ مقام داشتن : جاي داشتن، رتبه و جاهي داشتن/ جم: جمشيد، پادشاه مقتدر/ وقت خود: زمان خود/ ار: اگر/ دست داشتن: دسترس داشتن"
      },
      {
        "text": "ای که با زلف و رخِ یار گذاری شب و روز / فرصتت باد که خوش صبحی و شامی داری",
        "explanation": "معنی بیت: ای آنکه با گیسو و چهرة یار شب و روز را به پایان میبری، وقت تو خوش باد که صبح رخساری دلپذیر و شام زلفی خوش داری.\n\nمعنی واژگان:گذاري: طي مي کني/ فرصتت باد: الهي اين موقعيت هميشه براي تو فراهم باشد/ خوش: دلپذير"
      },
      {
        "text": "ای صبا! سوختگان بر سر ره منتظرند / گر از آن یار سفرکرده پیامی داری",
        "explanation": "معنی بیت: ای نسیم صبا، اگر از محبوب سفر کرده پیغامی آورده ای، بشتاب که عاشقان دلسوخته چشم براهند.\n\nمعنی واژگان:صبا: بادي که از شمال يا مشرق مي وزد و پيام آور و پيامبر ميان عاشق و معشوق است/ سوختگان: عاشقان سوخته (دل)"
      },
      {
        "text": "خال سرسبز تو خوش دانهٔ عیشی‌ست ولی / بر کنار چمنش وه که چه دامی داری",
        "explanation": "معنی بیت: خال دلپذیر و نیکبخت تو دانة خوشدلی است، اما پیرامون چمنش (مقصود بر کنار چهره ات) شگفتا چه دام زلفی گسترده ای که دلها را گرفتار میکند.\n\nمعنی واژگان:سرسبز: شاداب (با اشاره به دانه ي سبز مکيّف)/ خوش: دلپذير/ عيش: شادي /چمن: باغ، مقصود چهره ي معشوق است/ وه: واي، امان"
      },
      {
        "text": "بوی جان از لب خندان قدح می‌شنوم / بشنو ای خواجه اگر زان که مشامی داری",
        "explanation": "معنی بیت: ای جناب (خواجه) اگر ترا نیروی بویائی است، از لب گشادة ساغر بوی حیات بشنو، آن چنان که من درمی یابم.\n\nمعنی واژگان:بوي جان: بويي که باعث تقويت جان و روان مي شود، اشاره به معني عرفاني بوي جان/ لب خندان: شکل لب جام شکل لبان شخص خندان است/ قدح: جام شراب/ زان که: چنان است که/ مشام: قوه بويايي، وسيله ي بوييدن/ خواجه: (در مقابل بنده) مرد آزاد و آزاده/ اگر زانکه: اگر"
      },
      {
        "text": "چون به هنگام وفا هیچ ثباتیت نبود / می‌کنم شکر که بر جور دوامی داری",
        "explanation": "معنی بیت: در وفاداری و پیمان بسر بردن ثبات قدم نداشتی، سپاس خدای را که در جفا و ستم استواری؛ در این بیت از لحاظ علم بدیع صفت « الذّم بمایشبه المدح» بکار رفته است.\n\nمعنی واژگان:ثبات: پايداري/ جور: ظلم و ستم /دوام: پايداري"
      },
      {
        "text": "نام نیک ار طلبد از تو غریبی چه شود؟ / تویی امروز در این شهر که نامی داری",
        "explanation": "معنی بیت: اگر آواره ای بخواهد بدرگاه تو آید و بدولت دیدارت نیکنام شود، ترا چه زیان دارد، چه یگانه نام ور در این شهر توئی و از تو کسب شهرت و بزرگی توان کرد.\n\nمعنی واژگان:غريب: بيگانه/ چه شود؟ :چه ضرري دارد؟/ نامي داري: نامدار هستي، به نيکويي مشهور هستي/ نشانه ي نام نيک لطف و توجه محبوب است."
      },
      {
        "text": "بس دعای سحرت مونس جان خواهد بود / تو که چون حافظ شب‌خیز غلامی داری",
        "explanation": "معنی بیت: تو که چاکری زرخرید و شب زنده دار مانند حافظ داری، دعاهای سحری وی همدم و یاور جان گرامی تو خواهد شد.\n\nمعنی واژگان:بس: بسيار /دعاي سحر: دعاي سحر خيزان و شب زنده داران /مونس: همدم /شبخيز: سحرخيز/ غلام: بنده و ارادتمند"
      }
    ]
  },
  {
    "title": "غزل شماره ۴۴۹ حافظ",
    "verses": [
      {
        "text": "ای که مهجوری عشاق روا می‌داری / عاشقان را ز بر خویش جدا می‌داری",
        "explanation": "معنی بیت: ای آنکه جایز میشماری که عاشقان به هجران مبتلا باشند و آنان را از نزد خود دور میسازی\n\nمعنی واژگان:مهجوري: دوري/ عشاق: عاشقان، شيفتگان/ روا مي داري: شايسته مي داني بر: نزد قواعد: مهجوری: اسم مصدر مرکب از مهجور بمعنی جدامانده، اسم مفعول از هجر و هجران و یای مصدری"
      },
      {
        "text": "تشنهٔ بادیه را هم به زلالی دریاب / به امیدی که در این ره به خدا می‌داری",
        "explanation": "معنی بیت: ای آنکه جایز میشماری که عاشقان به هجران مبتلا باشند و آنان را از نزد خود دور میسازی، تشنه کام صحرای عشق را به آب مهری و شربت لطفی دستگیر باش چه تو هم از خداوند امید عنایت داری.\n\nمعنی واژگان: باديه: بيابان (عشق) /زلال: آب گوارا /درياب: دستگيري کن، به فرياد برس"
      },
      {
        "text": "دل ببردی و بحل کردمت ای جان لیکن / به از این دار نگاهش که مرا می‌داری",
        "explanation": "معنی بیت: جانا، دلم را ربودی و حلالت کردم، اما بهتر از آنگونه که با من رفتار میکنی، برعایت حال دل بپرداز.\n\nمعنی واژگان:دل بردن: عاشق کردن/ بحل کردن: حلال کردن، بخشيدن/ اي جان: اي معشوقي که مانند جان من هستي/ نگاه داشتن: توجه کردن، مواظب بودن."
      },
      {
        "text": "ساغر ما که حریفان دگر می‌نوشند / ما تحمل نکنیم ار تو روا می‌داری",
        "explanation": "معنی بیت: اگر تو جایز میشماری ما نمی پذیریم و شکیبا نتوانیم بود که از جامی که با تو می نوشیده ایم، رقیبان نیز باده بنوشند.\n\nمعنی واژگان:ساغر: پياله ي شراب/ حريفان: همکاران، دوستان، در اينجا رقيبان عشقي/ تحمل کردن: بردباري کردن، زير بار رفتن/ مصراع اول اين موضوع را بيان مي کند که رقيبان عشقي جايگاه عاشق (حافظ) را گرفته اند و به وصال او رسيده اند/ در مصراع دوم عدم تحمل عاشق و رضايت ضمني معشوق بيان شده است."
      },
      {
        "text": "ای مگس حضرت سیمرغ نه جولانگه توست / عرض خود می‌بری و زحمت ما می‌داری",
        "explanation": "معنی بیت: ای مگس، درگاه والای سیمرغ جای پرواز و گردش تو نیست، آبروی خود را میریزی و ما را رنجه میسازی ( چه این کار شاهبازان بلندپرواز و رهروان گرم پوی است نه ناتوانی سست عنصر مانند تو)\n\nمعنی واژگان:مگس: موجودي حقير که نشانه ي حقارت رقيب است/ حضرت: دربار، درگاه/ سيمرغ: عنقا که نشانه ي عظمت درگاه معشوق يا ممدوح است/ جولانگه: جايگاه جلوه گري/ عرض: آبرو"
      },
      {
        "text": "تو به تقصیر خود افتادی از این در محروم / از که می‌نالی و فریاد چرا می‌داری؟",
        "explanation": "معنی بیت: تو به سبب گناه و تقصير خود را از اين درگاه محروم ماندي، پس، از دست چه کسي ناله مي کني و فرياد مي زني؟\n\nمحصول بيت ــ به رقيبى كه مگسش خوانده خطاب مى\u200Cكند و مى\u200Cفرمايد: تو به سبب فرومايگى خود از اين در دور افتادى و محروم شدى، پس از كه مى\u200Cنالى و چرا فرياد مى\u200Cكنى.\n\nمعنی واژگان:تقصير: کوتاهي/ محروم: بي نصيب /که: چه کسي"
      },
      {
        "text": "حافظ از پادشهان پایه به خدمت طلبند / سعی نابرده چه امید عطا می‌داری؟",
        "explanation": "معنی بیت: ای حافظ، با حسن خدمت از فرمانروایان مقام و رتبه میجوئید، کوشش ناکرده امید و بخشش و انعام مدار؛ سعی نابرده از لحاظ دستوری حال است.\n\nمعنی واژگان:پايه: مقام، رتبه/ خدمت: فداکاري، اطاعت /سعي نابرده: کوشش نکرده /اميد داشتن: انتظار داشتن، چشم داشتن /عطا: بخشش، نظر لطف شاه"
      }
    ]
  },
  {
    "title": "غزل شماره ۴۵۰ حافظ",
    "verses": [
      {
        "text": "روزگاری‌ست که ما را نگران می‌داری / مخلصان را نه به وضع دگران می‌داری",
        "explanation": "معنی بیت: دیر زمانیست که ما را پریشان و مشوش میسازی و با بیدلان پاک ورز چون دیگران بر سر لطف نیستی.\n\nمعنی واژگان:روزگاري: مدتي، زماني/ نگران: چشم انتظار/ مخلصان: دوستان پاک و بي ريا، ارادتمندان"
      },
      {
        "text": "گوشهٔ چشمِ رضایی به منت باز نشد / این چنین عزت صاحب‌نظران می‌داری",
        "explanation": "معنی بیت: دیدة خشنودی و مرحمت تو در من گشاده نشد، آیا شیوة گرامی داشت تو نسبت بصاحبدلان عاشق این است؟\n\nمعنی واژگان: عزت داشتن: بزرگداشت/ صاحب نظران: عارفان زيبايي شناس/ چشم رضا: دیدة خشنودی"
      },
      {
        "text": "ساعد آن به که بپوشی تو چو از بهر نگار / دست در خون دل پرهنران می‌داری",
        "explanation": "معنی بیت: اکنون که برای خضاب پنجه در خون عاشقان باهنر و صاحب کمال فرو برده ای، بهتر آن است که ساعد را پوشیده داری تا ندانند که تو عاشق کشی.\n\nمعنی واژگان:ساعد: پیش بازو یا آرنج /  از مچ دست تا آرنج را مي گويند/ نگار: نقش و نگارکردن دست و پاي زيبا رويان، حنابندان /پرهنران: صاحبان فضيلت"
      },
      {
        "text": "نه گل از دست غمت رست و نه بلبل در باغ / همه را نعره‌زنان جامه‌دران می‌داری",
        "explanation": "معنی بیت: بلبل و گل از دست غم عشق تو آسوده نماندند، بلبل را بفریاد کردن و گل را بجامه چاک زدن واداشتی.\n\nمعنی واژگان:رست: نجات يافت /نعره زنان: فريادکنان/ جامه دران: در حال گريبان چاک کردن"
      },
      {
        "text": "ای که در دلق ملمّع طلبی نقد حضور / چشم سری عجب از بی‌خبران می‌داری",
        "explanation": "معنی بیت: ای آنکه در خرقة رنگارنگ صوفیان ریاکار سرمایة حضور دل و جمعیت خاطر میجوئی، شگفتا که انتظاری داری رازی از حضور قلب را ازین غافلان دریابی؛ در حاشیة ۳۱۴ دیوان حافظ تصحیح مرحوم قزوینی آمده است که در برخی نسخ چشم خیری بجای چشم سری آمده است و درین صورت معنی مصراع دوم چنین تواند بود: شگفتا که امید خیری ازین غافلان داری.\n\nمعنی واژگان:دلق ملمع: خرقه درويشي که داراي وصله هاي رنگارنگ است و صوفيان آن را به نشانه ي صوفي بودن در بر مي کند/ چشم داشتن: انتظار داشتن/ سرّي عجيب: رازي عجيب و شگفت انگيز/ بيخبران: همان صاحبان دلق ملمع، صوفيان ريايي"
      },
      {
        "text": "چون تویی نرگس باغ نظر ای چشم و چراغ / سر چرا بر من دل‌خسته گران می‌داری؟",
        "explanation": "معنی بیت: ای دیدة روشن و ای فروغ دل، چون تو نرگس شکفتة باغ تماشا و بوستان حسنی، چرا با من دل ریش سرگرانی و التفاتی نمیکنی.\n\nمعنی واژگان:نرگس: گلي که معمولاً سر به زير است و شاعر معشوق خود را به اين گل تشبيه کرده که متناسب با سرگران داشتن باشد و ضمناً با چشم هم ارتباطي دارد/ باغ نظر: معمولاً نظر ارتباط با زيبايي دارد يعني آنچه زيباست شايسته نظر است و شاعران آن را به باغ تشبيه کرده است پس باغ نظر به اين تعبير است که زيبايي به باغ تشبيه شده و معشوق مي گويد که تو نرگس اين باغ هستي/ چشم و چراغ: آنچه مايل بينايي و روشنايي است/ سرگران داشتن: سر سنگين بودن، بي اعتنا بودن/ دلخسته: مجروح دل، خونين دل، غصه دار"
      },
      {
        "text": "گوهر جام‌جم از کان جهانی دگر است / تو تمنا ز گل کوزه‌گران می‌داری",
        "explanation": "معنی بیت: جوهر جام جهان بین جم یعنی سرشت دل عارف مرشد از معدن جهان مادّه نیست بلکه از جهان معنی است، تو از دلهای گین مدعیان ارشاد و صوفیان دام گستر که خود در بند تعلق گرفتارند، نمیتوانی امید روشن بینی داشته باشی.\n\nمعنی واژگان:گوهر: اصل، ذات، جوهر (در مقابل عرض)/ جام جم: جام جهان بين (جمشيد) /کان: معدن/ گل کوزه گران: گلي که سفالگران براي ساختن سفالهاي خود به کار مي برند/ تمنا داشتن: توقع داشتن، انتظار داشتن/ اين همان انتظار رسيدن به وصال يار حقيقي از دلق پوشان ريايي است که بي فايده است"
      },
      {
        "text": "پدر تجربه ای دل تویی آخر ز چه روی؟ / طمع مهر و وفا زین پسران می‌داری",
        "explanation": "معنی بیت: دلا، تو خود چندان آزموده شده ای که ترا پدر و مربی هر آزمون توان دانست، باری از چیست که از جوانان کم تجربه امید مهربانی و وفا در سر میپروری.\n\nمعنی واژگان:پدر تجربه: کسي که بسيار صاحب تجربه است/ اي دل: اي عزيز من /ز چه روي: چرا؟ به چه جهت؟/ طمع داشتن: توقع داشتن/ پسران: مقصود افراد بي تجربه است و از ديدگاه ديگر شاهدان زيباروست"
      },
      {
        "text": "کیسهٔ سیم و زرت پاک بباید پرداخت / این طمع‌ها که تو از سیم‌بران می‌داری",
        "explanation": "معنی بیت: تو که قصد بهره مند شدن از زيبارويان سيم اندام را داري، بايد کيسه ي سيم و زر خود را کاملاً خالي کني.\n\nمحصول بيت ــ اين طمعى كه تو از دلبران سيمبر دارى، كيسه سيم و زرت را پاك بايد خالى كنى. يعنى براى رسيدن به وصال دلبران سيمبر بايد هر چه طلا و نقره دارى در راهشان صرف كنى. حال سخن اگر طمع وصال دلبران را دارى مايملك خود را بايد در راه رسيدن به وصالشان بذل كنى.\n\nمعنی واژگان:کيسه سيم و زر: ثروت و دارايي /پاک ببايد پرداخت: بايد تهي کرد، بايد خرج کرد/ سيمبران: زيبايان خوش اندام سپيد بدن"
      },
      {
        "text": "گر چه رندی و خرابی گنه ماست ولی / عاشقی گفت که تو بنده بر آن می‌داری",
        "explanation": "معنی بیت: هرچند وارستگی و مستی و ترک خودپرستی را جرم ما توان شمرد، اما بیدلی میگفت که گرفتاران عشق را بر این گناه تو برمی انگیزی.\n\nمعنی واژگان:رندي: در اينجا به معني لاابالي گري است/ خرابي: مستي و بي خودي/ عاشق: عارف، عاشق حقيقي /تو بنده بر آن مي داري: وادار به آن کار مي کني"
      },
      {
        "text": "مگذران روز سلامت به ملامت حافظ / چه توقع ز جهان گذران می‌داری؟",
        "explanation": "معنی بیت: ای حافظ، روز خوشی و تندرستی را با سرزنش سپری مساز و کاری مکن که درخور ملامت باشد، یاری از این جهان فانی و برگذر انتظار مدار که با تو وفاداری کند."
      }
    ]
  },
  {
    "title": "غزل شماره ۴۵۱ حافظ",
    "verses": [
      {
        "text": "خوش کرد یاوری فلکت روز داوری / تا شکر چون کنی و چه شکرانه آوری",
        "explanation": "معنی بیت: گردون روز خصومت و پیگار با خصم نیک بتو مدد کرد تا بنگریم که سپاس چگونه میگزاری و بشکر این پیروزی چه نیازی بدرویشان خواهی داد؟\n\nمعنی واژگان:خوش: به خوبي/ ياوري: کمک/ داوري: جنگ و جدال/ چون: چگونه/ شکرانه: چيزي که به عنوان سپاس و شکر هزينه مي کنند (چه مادي و چه معنوي)"
      },
      {
        "text": "آن کس که اوفتاد خدایش گرفت دست / گو بر تو باد تا غم افتادگان خوری",
        "explanation": "معنی بیت: کسی که از پای اوفتاد، خداوند دستگیر وی شد، پس اکنون ای افتاده که خدا دست ترا گرفت، بر تست که بر ضعیفان رحم آوری.\n\nمعنی واژگان:اوفتاد: از پا افتاد، ذليل شد/ دست گرفتن: کمک کردن و نيرودادن/ غم خوردن: به فکر کسي بودن، جانب کسي را گرفتن/ افتادگان: از پا فتادگان، بيچارگان و ناتوانان"
      },
      {
        "text": "در کوی عشق شوکت شاهی نمی‌خرند / اقرار بندگی کن و اظهار چاکری",
        "explanation": "معنی بیت: در کوی محبت شکوه سلطنت را بپشیزی نمی خرند، در اینجا بعجز و عبودیت اعتراف کن و خدمتی بنما تا باشد که سعادتی ببری.\n\nمعنی واژگان:شوکت: جلال و شکوه/ اقرار: اعتراف/ اظهار: نشان دادن/ چاکري: نوکري"
      },
      {
        "text": "ساقی به مژدگانی عیش از درم درآی / تا یک دم از دلم غم دنیا به در بری",
        "explanation": "معنی بیت: ای ساقی، مژدة خوشدلی برسان و برای گرفتن مژدگانی از در فراز آی تا یک لحظه از دل من اندوه دنیا را دور سازی.\n\nمعنی واژگان:مژدگاني: در اينجا به معني مژده يعني بشارت به کار رفته است (همان گونه که در جاي ديگر مژده به معني مژدگاني به کار برده شده است: (دل دادمش به مژده و خجلت همي برم)/ عيش: شادي و طرب"
      },
      {
        "text": "در شاه‌راه جاه و بزرگی خطر بسی‌ست / آن به کز این گریوه سبک‌بار بگذری",
        "explanation": "معنی بیت: در راه گشادة رسیدن بمقام و دست یافتن بشکوه و جلال، دشواری و مهلکه فراوان است؛ همان بهتر که از این گردنه مجرد و سبکبار بگذری و بار گران ستمگری بر دوش نکشی تا گرفتار خطر نشوی.\n\nمعنی واژگان:شاهراه: راه بزرگ و طولاني/ گريوه: گردنه (گريو=گردن +هـ)/ سبکبار: بدون تعلق، بدون تعلّقات مادي، نامقيّد (ضد گرانبار)"
      },
      {
        "text": "سلطان و فکر لشکر و سودای تاج و گنج / درویش و امن خاطر و کنج قلندری",
        "explanation": "معنی بیت: خاطر پادشاه با نگرانی از سپاه خود و با اندیشة ربودن دیهیم و خزانه دیگر شاهان همواره ملازم و مشغول است ولی فقیر با آسوده دلی و زاویة وارستگی قرین است.\n\nمعنی واژگان:سودا: خيال/ درويش: صوفي حقيقي، فقير راستين/ امن خاطر: جمعيت خاطر، آسودگي خاطر/ کنج قلندري: گوشه ي درويشي و بي نيازي/ و: در مصراع اول و دوم به مفهوم تقريب و معني «با» است"
      },
      {
        "text": "یک حرف صوفیانه بگویم اجازت است؟ / ای نور دیده صلح به از جنگ و داوری",
        "explanation": " معنی بیت: اگر رخصت است یک سخن بی ریا و درویشانه بگویم: ای فروغ دیدة من، آشتی از ستیزه و خصومت بهتر است که گفته اند الصلح خیر.\n\nمعنی واژگان:حرف: سخن /صوفيانه: عارفانه، آنچه از سر صفا و خلوص نيت باشد/ نور ديده: نور چشم، فرزند گرامي /جنگ و داوري: جنگ و جدال"
      },
      {
        "text": "نیل مراد بر حسب فکر و همت است / از شاه نذر خیر و ز توفیق یاوری",
        "explanation": "معنی واژگان:نيل: رسيدن / مراد: آرزو /برحسب: مطابق، بنابر/ همت: اراده/ نذر خير: عهد و پيمان مذهبي در راه خير و صلاح مردم/ توفيق: موافقت خدا با کسي در امري/ ياوري: کمک، ياري"
      },
      {
        "text": "حافظ غبار فقر و قناعت ز رخ مشوی / کاین خاک بهتر از عمل کیمیاگری",
        "explanation": "معنی بیت: ای حافظ، گرد درویشی و خرسندی را از چهره پاک مکن که این غبار اکسیری است که بر صنعت کیمیا فضیلت و برتری دارد.\n\nمعنی واژگان: عمل کيمياگري: کاري که باعث به دست آوردن طلا مي شود/ غبار فقر: گرد فقر، در اين بيت حافظ فقر و قناعت را بهتر از داشتن طلا و ثروت مي داند."
      }
    ]
  },
  {
    "title": "غزل شماره ۴۵۲ حافظ",
    "verses": [
      {
        "text": "طفیل هستی عشقند آدمی و پری / ارادتی بنما تا سعادتی ببری",
        "explanation": "معنی بیت: آفرینش آدمیزاد او و فرشته به تبع وجودعشق است،پس تو هم درمهرورزی اخلاصی نشان بده تا نیک بخت شوی.\n\nمعنی واژگان:طفيل: وابسته، معلول غايي، و نیز نگاه کنید به غزل۳۵۴بیت(۵)/ هستي: وجود/ پري: جن مؤنث (که در اينجا در مفهوم مطلق جن به کار رفته است بنابراين آدمي و پري در مفهوم انس و جن به کار رفته است و مي بينيد که در اينجا از فرشته نامي به ميان نيامده است زيرا فرشته عشق نداند که چيست …)/ ارادت: دوستي و اراده، توجه به همان هستي عشق/ سعادت: خوشبختي/ اين بيت اشاره است به آيه شريفه و ما خلقت الجنّ والانس الا ليعبدون (الذاريات ۵۶) و نيز اشارتي دارد به حديث قدسي کنت کنزاً مخفيّا…/ در اين بيت خلقت انس و جن وابسته به عشق شده است يعني اول عشق خلق شده است سپس انس و جن يعني اگر عشق خلق نمي شد انس و جن نيز خلق شده است بنابراين انسان بدون عشق مبنايي براي خلقت نداشته است و از اين جهت خوشبخت نيست"
      },
      {
        "text": "بکوش خواجه و از عشق بی‌نصیب مباش / که بنده را نخرد کس به عیب بی‌هنری",
        "explanation": "معنی بیت: ای سرور جهدکن و از هنر عشق بهره ای به دست آور تا مقبول درگاه محبوب شوی،چه بردۀ عیبناک را کس خریدار نباشد.\n\nمعنی واژگان:خواجه: مراد آزاد، آزاده (آن کس که بنده نيست)/ نصيب: بهره/ بنده: پرده/ حافظ عشق را هنر بزرگ انس و جن مي داند و خواجه اگرچه ظاهراً بنده نيست اما باطناً بنده اي از بندگان خداست و در بازار برده فروشان کسي بنده ي بي هنر را نمي خرد"
      },
      {
        "text": "می صبوح و شکرخواب صبحدم تا چند / به عذر نیم‌شبی کوش و گریهٔ سحری؟",
        "explanation": "معنی بیت: بادۀ بامدادی نوشیدن و خواب خوش صبحگاهی بس است،برخیز و به عذر خواهی شبانه و گریستن سحرگاهی همت گمار.\n\nمعنی واژگان:مي صبوح: شراب صبحگاهي، شرابي که در صبح براي دفع درد سر مي نوشند/ شکرخواب صبحدم: خواب شيرين بامدادي/ عذر نيم شبي: استغفار و عذرخواهي که در نيم شبان شخص عاصي به درگاه الهي مي آورد/گريه ي سحري: گريه اي که هر سحر به خاطر گناهان و تقصيرات در پيشگاه حق بنده ي گناهکار مي کند"
      },
      {
        "text": "تو خود چه لعبتی ای شهسوار شیرین‌کار / که در برابر چشمی و غایب از نظری؟",
        "explanation": "معنی بیت: ای سوار یگانۀ خوش حرکات در عرصۀ عشق زیبا روئی شگفت کار و افسونگری،چه از دیدۀ سرپنهان ولی در چشم دل پیدائی.\n\nمعنی واژگان:خود: واقعاً/ لعبت: بازيچه، شعبده باز/ شهسوار: سوار ماهرو دلير و چابک /شيرين کار: کسي که کارهاي زيبايي مي کند که ديگران از کردن آن عاجزند/ برابر چشم: حاضر/ غايب از نظر: ناديدني يکي از مظاهر شيرين کاري سوار ماهر آن است که گاهي ديده مي شود و گاهي ديده نمي شود و اين حالت، حالت شعبده بازي است، درراه معشوق حقيقي اين حالت يعني عدم وصال دائم صدق مي کند"
      },
      {
        "text": "هزار جان مقدس بسوخت زین غیرت / که هر صباح و مسا شمع مجلس دگری",
        "explanation": "معنی بیت: ازرشک آن که هربامدادوشامگاه محفل افروز بزم اغیاری؛جان های پاک بیدلان درآتش حسرت گداخت.\n\nمعنی واژگان:مقدس: پاک، اشاره است به جانهاي عاشقان حقيقي/ بسوخت: ناراحت شد، تباه شد/ غيرت: احساس اين که معشوق به ديگري توجه دارد و نسبت به او توجهي ندارد، احساس بيگانگي/ صباح: بامداد، صبح/ مسا: شام، شب/ شمع: روشني بخش"
      },
      {
        "text": "ز من به حضرت آصف که می‌برد پیغام / که یاد گیر دو مصرع ز من به نظم دری؟",
        "explanation": "معنی بیت: کیست که ازمن پیامی به درگاه آصف زمان وزیرعصر برساند که این دو مصراع از سخن مرا به شعر پارسی دری به خاطر بسپار\n\nمعنی واژگان:حضرت: دربار، پيشگاه/ آصف: وزير حضرت سليمان که در اينجا اشاره است به وزير ملک جم يعني فارس که احتمالاً قوام الدين صاحب عيار است/ يادگير: حفظ کن، از بر کن/ دو مصرع: مصرع مخفف مصراع، نيمي از يک بيت است/ نظم دري: شعري به زبان فارسي شعر پارسی دری یعنی منسوب به دربار یا به اصطلاح امروز زبان رسمی یا زبان معیار/ اين مصرعها بيت هفتم همين غزل است"
      },
      {
        "text": "بیا که وضع جهان را چنان که من دیدم / گر امتحان بکنی مِی خوری و غم نخوری",
        "explanation": "معنی بیت: نهادوحال عالم را آنگونه که من شناختم و آزمودم،اگرتو هم آزمون کنی،باده می نوشی و غصه خوردن را رها می کنی.\n\nمعنی واژگان:بيا که: توجه کن/ وضع: نهاد، طبيعت/ مي خوري: شراب مي خوري، يعني در حالت شادي و بي خبري به سر مي بري/ توصيه ي حافظ به وزير وقت شاد بودن و غصه نخوردن است"
      },
      {
        "text": "کلاه سروریت کج مباد بر سر حُسن / که زیب بخت و سزاوار ملک و تاج سری",
        "explanation": "معنی بیت: برفرق جمال تو تاج بزرگی همواره راست و استوار بماناد،چه تو آرایش طالع و شایستۀ فرمانروائی و دیهیم فخر بر تارک مائی.\n\nمعنی واژگان:سروري: آقايي/ بخت: خوشبختي/ سزاوار ملک: شايسته دستگاه پادشاهي /تاج سر: باعث افتخار/ سرحسن:تارک جمال"
      },
      {
        "text": "به بوی زلف و رخت می‌روند و می‌آیند / صبا به غالیه سایی و گل به جلوه‌گری",
        "explanation": "معنی بیت: به آرزوی دیدار گیسو و چهرۀ تو نسیم بهار به مشک افشانی میپردازدو ماه درآسمان نمایان میشود.\n\nمعنی واژگان:بوي: آرزو/ رخ: چهره /صبا: بادي که از مشرق يا شمال مي وزد و پيغام بر و پيغام آور ميان عاشق و معشوق است/ غاليه سائي: معطر کردن فضا /جلوه گري: خود را به همه نشان دادن و جلوه کردن"
      },
      {
        "text": "چو مستعد نظر نیستی وصال مجوی / که جام جم نکند سود وقت بی‌بصری",
        "explanation": "معنی بیت: چون آمادگی و شایستگی آن نداری که دیده به دیدار معشوق روشن کنی؛آهنگ وصال مکن که به جام جهان نمای جم با دیدۀ بینا نظرتوان کرد.\n\nمعنی واژگان:مستعد: آماده/ نظر: به اعتباري توجه معشوق و به اعتباري اهل نظر بودن /عاشق وصال: رسيدن به محبوب/ جام جم: جام جمشيد که گويند وقتي در آن نگاه مي کرده است تمام جزئيات دنيا را مي ديده است/ بي بصري: نابينايي"
      },
      {
        "text": "دعای گوشه‌نشینان بلا بگرداند / چرا به گوشهٔ چشمی به ما نمی‌نگری؟",
        "explanation": " معنی بیت: دعای خیرگوشه گیران کوی محبت بلا گردان تواست؛پس چرا به دیدۀ عنایتی به عاشقان خود نگاهی نمی کنی.\n\nمعنی واژگان:گوشه نشينان: عاشقان گوشه نشين/ بلا بگرداند: بلا را دور مي کند /گوشه ي چشم: نگاه دزدانه، توجه کم"
      },
      {
        "text": "بیا و سلطنت از ما بخر به مایهٔ حسن / و از این معامله غافل مشو که حیف خوری",
        "explanation": "معنی بیت: بیا و با سرمایۀ زیبائی فرمانروائی بردل های مارا به دست آور و این دادوستد را فراموش مکن که دریغ خواهی خورد.\n\nمعنی واژگان:سلطنت: پادشاهي، پادشاهي بر دلها /مايه: سرمايه/ حسن: زيبايي /معامله: داد و ستد /حيف خوردن: افسوس خوردن"
      },
      {
        "text": "طریق عشق طریقی عجب خطرناک است / نعوذبالله اگر ره به مقصدی نبری",
        "explanation": "معنی بیت: راه عاشقی راهی بسیار دشوار وپرمهلکه است؛پناه برخدا؛اگرراه به حضور مرشدی دل آگاه نیابی تا تورا دستگیر شود و به سرمنزل مقصودبرساند و ازگمراهی برهاند.\n\nمعنی واژگان:عجب: عجيب، بسيار/ نعوذبالله: پناه مي برم به خدا/ مقصد: هدف"
      },
      {
        "text": "به یمن همت حافظ امید هست که باز / اَرى اسامر لیلای لیلة القمر",
        "explanation": "معنی بیت: به فرخندگی و میمنت دعای حافظ امید میرود که باردیگر ببینم که با لیلای خود(محبوب خود)درشب مهتابی افسانه میگویم.\n\nمعنی واژگان:يمن: مبارکي/ همت: توجه و اراده ي قلبي، دعاي خير/ باز: دوباره"
      }
    ]
  },
  {
    "title": "غزل شماره ۴۵۳ حافظ",
    "verses": [
      {
        "text": "ای که دایم به خویش مغروری / گر تو را عشق نیست معذوری",
        "explanation": "معنی بیت: ای آنکه پیوسته فریفتة خویشی، اگر از عشق بیخبری، عذرت خواسته است، چه مغرور از عشق بوئی نتواند برد، سعدی گوید:\n\nتو در کمند نیفتاده ای و معذوری\n\nاز آن بقوت بازوی خویش مغروری\n\nمعنی واژگان:دايم: هميشه، همواره/ مغرور: فريفته، خودپسند/ معذور: بي گناه، کسي که عذرش پذيرفته است"
      },
      {
        "text": "گِرد دیوانگان عشق مگرد / که به عقل عقیله مشهوری",
        "explanation": "معنی بیت: پیرامون آنانکه از تأثیر عشق مجنون شده اند مرو، چه تو بداشتن خرد گرامی وعقل رسا شهرت داری که مصلحت جوی است نه عافیت سوز.\n\nمعنی واژگان:گردگشتن: نزديک شدن ديوانگان /عشق: کساني که به جهت عشق ديوانه شده اند/ عقل عقيله: عقل پاک و شريف و نفيس، عقل و خرد مقيد کننده"
      },
      {
        "text": "مستی عشق نیست در سر تو / رو که تو مست آب انگوری",
        "explanation": "معنی بیت: تو مست بادة محبت نیستی، برو که این سر مستی تو از شراب انگورست، سعدی گوید:\n\nاز شراب عشق جانان مست شو\n\nکانچه عقلت میبرد و شرّ است و آب"
      },
      {
        "text": "روی زرد است و آه دردآلود / عاشقان را دوای رنجوری",
        "explanation": "معنی بیت: داروی بیماری عشق چهرة زرد و آه دردناک است که سرانجام عاشقان را بوصال میرساند و دردشان را درمان میکند؛ در صفحة ۵۵۵ جامع نسخ دیوان حافظ تألیف مسعود فرزاد در چند نسخه گواه رنجوری بجای دوای رنجوری آمده که بر متن ترجیح دارد که معنی بیت چنین میشود: شاهد بیماری عشاق چهرة زرد و آه کشیدن از سر دردست.\n\nمعنی واژگان:روي زرد: چهره ي زردي که از غم عشق نصيب عاشق شده است /آه دردآلود: آهي که از روي درد فراق از دل عاشق برمي آيد/ دوا: دارو/ رنجوري: درد"
      },
      {
        "text": "بگذر از نام و ننگ خود حافظ / ساغر مِی‌ طلب که مخموری",
        "explanation": "معنی بیت: ای حافظ، از شهرت و نامجوئی اعراض کن و بادة معرفت بجوی تا خمار جاه طلبی را از سر تو دور کند.\n\nمعنی واژگان:بگذر: صرف نظر کن/ نام و ننگ: آبرو، حيثيت، اعتبار/ ساغر مي: پياله شراب/ مخمور: خمار، خمارزده"
      }
    ]
  },
  {
    "title": "غزل شماره ۴۵۴ حافظ",
    "verses": [
      {
        "text": "ز کوی یار می‌آید نسیم باد نوروزی / از این باد ار مدد خواهی چراغ دل برافروزی",
        "explanation": "معنی بیت: ازکوی دوست دم باد بهاری می رسد،ازاین نسیم اگر یاری بجوئی شمع دلت افروخته شود.\n\nمعنی واژگان:کوي: گذرگاه، محل اقامت/ نسيم: بوي/ باد نوروزي: باد بهاري/ مدد: کمک /چراغ دل: آنچه دل را روشن مي کند/ برافروختن: روشن کردن/ در بيت طنزي تناقض گونه است يعني بادي که چراغ را خاموش مي سازد اکنون روشن کننده ي چراغ است."
      },
      {
        "text": "چو گل گر خرده‌ای داری خدا را صرف عشرت کن / که قارون را غلط‌ها داد سودای زراندوزی",
        "explanation": "معنی بیت: تورا به خدا سوگند اگر اندکی زروسیم داری مانندگل در راه خوشدلی صرف کن که اندیشۀ باطل زراندوختن قارون را دچار خطاها کرد.\n\nمعنی واژگان:خرده: ریزۀ هرچیز،دراین جا مراد اندکی زر و سيم، در مورد گل پرچمهاي زردرنگ گل سرخ است که به زر و سيم تشبيه شده است/ خدا را: براي خدا/ عشرت: شادي و طرب با جمع دوستان/ قارون: فردي از بني اسرائيل که به جهت ندادن زکات اموال خود به موسي با نفرين او خود و اموالش را زمين فرو برد و هنوز هم در حال فرو رفتن است/غلطها داد: به اشتباه انداخت، به راه غلط کشانيد./ سودا: خيال باطل ،جمع کردن مال و منال"
      },
      {
        "text": "ز جام گل دگر بلبل چنان مستِ میِ لعل است / که زد بر چرخ فیروزه صفیر تخت فیروزی",
        "explanation": "معنی بیت: تورا به خدا سوگند اگر اندکی زروسیم داری مانندگل در راه خوشدلی صرف کن که اندیشۀ باطل زراندوختن قارون را دچار خطاها کرد.\n\nمعنی واژگان: مي لعل: شراب سرخ، اشاره است به شبنمهايي که بر برگ گل نشسته است و رنگ سرخ به خود گرفته است، اما اشاره ي حقيقي به شراب عشق است/ زد: نواخت/ چرخ فيروزه: آسمان آبي/ صفير: صداي مرغ، آواز بلبل/ تخت فيروزي: طاقديس که اين لحن گوشه ي سي و پنجم از دستگاه نواست، يکي از الحان موسيقي"
      },
      {
        "text": "به صحرا رو که از دامن غبار غم بیفشانی / به گلزار آی کز بلبل غزل گفتن بیآموزی",
        "explanation": "معنی بیت: به دشت سبز و خرم روی آور تا گرد اندوه از خاطر بزدائی و به گلستان روان شو تا از هزاردستان سرود عاشقانه فراگیری.\n\nمعنی واژگان:صحرا: سبزه زار / بيفشاني: فروريزي /غزل گفتن: آواز عاشقانه سر دادن"
      },
      {
        "text": "چو امکان خلود ای دل در این فیروزه ایوان نیست / مجال عیش فرصت دان به فیروزی و بهروزی",
        "explanation": "معنی بیت: دلا چون میسر نیست که در زیر طاق نیلگون آسمان جاودانه ماند؛فرصت خوشدلی را به پیروزی و سعادت غنیمت شمار و قدر وقت را بشناس.\n\nمعنی واژگان:امکان: ممکن بودن/ خلود: جاودانگي، هميشه بودن/ اي دل: عزيز من/ فيروزه ايوان: قصر آبي رنگ، مقصود اين دنياست/ مجال: ميدان، فرصت/ عيش: زندگي و شادي/ فرصت دان: غنيمت شمار/ فيروزي: موفقيت/ بهروزي: خوشبختي"
      },
      {
        "text": "طریق کام بخشی چیست؟ ترک کام خود کردن / کلاه سروری آن است کز این ترک بردوزی",
        "explanation": "معنی بیت: اگر میخواهی که مراد تو را بدهند،خواهش های نفس را ترک کن،تاج بزرگی و ریاست تو آن است که ازاین ترک ها(بخش ها)دوخته شود؛به کنایه مقصودآن است که هر یک از تر های کلاه تو باید نمودار ترک کردن خواهشی نفسانی باشد.\n\nمعنی واژگان:کام بخشي: رساندن مردم به آرزوهايشان/ ترک کام خود کردن: ايثار/ ترک: نوارهايي که قسمتهاي مختلف کلاه و خیمه را به هم وصل مي کند و کلاه درويشان و صوفيان چنين حالتي داشته است"
      },
      {
        "text": "سخن در پرده می‌گویم چو گل از غنچه بیرون آی / که بیش از پنج روزی نیست حکم میر نوروزی",
        "explanation": "معنی بیت: مطلبی سربسته با تو در میان می نهم:مانندگل از حجاب غنچه چهره بنما و جلوه گری آغاز کن که فرصت عیش تو نیز مانند حکمفرمائی امیر نوروزی موقت است و افزونتر از پنج شش روز نباشد.\n\nمعنی واژگان:درپرده: سربسته/ پنج روز: مدت کم / مير نوروزي: مرسوم بوده است که در ايام نوروز براي تفريح، پادشاه يا حاکمي موقتي انتخاب مي کردند و او احکامي براي خنده و تفريح صادر مي کرد و پس از آن بر سر شغل خود مي رفت، در قدیم رسم بوده است که برای دفع چشم زخم از سلطنت پادشاه چند روز پیش از نوروز یکی از چاکران درباری را ظاهراً شاه می خواندند و فرمان وی را تنها پنج شش روز اطاعت می کردند و پس از آن پادشاه به کار سلطنت می پرداخت./ اين بيت اشاره اي است به حادثه به زندان افتادن جلال الدين تورانشاه وزير شاه شجاع که حافظ به او علاقه داشته است و يکي از اطرافيان شاه شجاع با جعل نامه اي او را به زندان انداخت و پس از مدت اندکي حقيقت معلوم شد و تورانشاه آزاد شد و دوباره به وزارت رسيد./ پرده و گل و غنچه و پنج و نوروزي از اصطلاحات موسيقي است"
      },
      {
        "text": "ندانم نوحهٔ قمری به طرف جویباران چیست / مگر او نیز همچون من غمی دارد شبان‌روزی؟",
        "explanation": "معنی بیت: نمي دانم ناله وگريه ي قمري در کنر جويبار به چه علّت است؛ به يقين او مانند من اندوهي هميشگي در دل دارد.\n\nمحصول بيت ــ نمى\u200Cدانم گريه و ناله قمرى در كنار جوى براى چيست، مگر او هم مثل من شب و روز غم مى\u200Cخورد. مراد: كانه قمرى هم مانند من به غم دائم مبتلاست.\n\nخلاصه قوقوقو گفتن قمرى از سرور و شادى نسيت، بلكه در واقع ناله و انين است كه در فراق يارش مى\u200Cكند.\n\nمعنی واژگان:نوحه: آواز غم انگيز/ قمري: پرنده اي است از راستۀ کبوتران….و به قدر و اندازۀ یک کبوتر متوسط است که آواز او مورد توجه شاعران است/ طرف: کنار، حاشيه/ جويباران: ساحل جوي، جايي که جويهاي زياد همديگر را قطع مي کنند/ مگر: شايد / شبانروزي: هميشگي"
      },
      {
        "text": "مِیی دارم چو جان صافی و صوفی می‌کند عیبش / خدایا هیچ عاقل را مبادا بختِ بد روزی",
        "explanation": "معنی بیت: باده ای به پاکی جان مراست و صوفی برآن عیب می گیرد؛الهی هیچ کس گرفتار طالع ناسازگار نشود و به کنایه مقصود آن است که با صوفی نادان قرین نگردد.\n\nمعنی واژگان:صافي: صاف، با صفا، زلال/ روزي: قسمت"
      },
      {
        "text": "جدا شد یار شیرینت کنون تنها نشین ای شمع / که حکم آسمان این است اگر سازی و گر سوزی",
        "explanation": "معنی بیت: ای شمع مومین،عسل یار دلپذیرت از تو جدا گشت و اکنون سرنوشت تو تنها ماندن است؛چه به تسلیم و رضا بکوشی و چه به ناله و افغان درآتش غم بگذاری؛این قضای آسمانی است و تغییر نمی پذیرد.\n\nمعنی واژگان:در زمان قديم شمع را با موم مي ساختند و موم را از عسل جدا مي کردند و به اين طريق عسل خالص مي شد"
      },
      {
        "text": "به عُجْبِ علم نتوان شد ز اسباب طرب محروم / بیا ساقی که جاهل را هنی‌تر می‌رسد روزی",
        "explanation": "معنی بیت: به غرور دانش از موجبات خوشدلی و شادی نباید خود را بی بهره داشت؛ای نوشگر(ساقی) بیا و باده بده؛ چه نادان به رزق آسان تر و بی مشقت تر دست می یابد.\n\nمعنی واژگان:عجب: تکبر، خودپسندي/ اسباب طرب: موجبات شادي و طرب/ محروم: بي نصيب، نااميد/ جاهل: نادان/ هني: گوارا، بي رنج/ روزي: قسمت، رزق"
      },
      {
        "text": "مِی اندر مجلس آصف به نوروز جلالی نوش / که بخشد جرعهٔ جامت جهان را ساز نوروزی",
        "explanation": "معنی بیت: بر وفق تاریخ جلالی می در بزم آصف روزگار خواجه جلال الدین تورانشاه بنوش چه یک جرعه و آشام از ساغر تو به عالم ساز و برگ آراستۀ بهاری را اعطا می کند.\n\nمعنی واژگان:آصف: لقب وزير سليمان بوده است که چون ملک فارس را ملک سليمان مي نامند وزير پادشاه شيراز يعني تورانشاه را به لقب آصف ملقب مي کند/ جلالي: هم اشاره دارد به جلال الدين تورانشاه وزير شاه شجاع/ نوروز جلالی:جشن نوروز که در زمان جلال الدین ملکشاه طبق تقویم جلالی درآغاز برج حمل تثبیت شد(نقل از لغتنامۀ دهخدا)ولی دراین بیت چنان که مرحوم علامۀ قزوینی در حاشیۀ صفحۀ۳۱۸ دیوان حافظ نوشته اند«ایهام است بین تاریخ جلالی معروف و لقب ممدوح خواجه درین غزل جلال الدین تورانشاه وزیر شاه شجاع»/نوش: به شادي بياشام/ ساز نوروزي: سامان دار شدن و بهتر شدن شادماني و طرب نوروزي، هديه ي نوروزي."
      },
      {
        "text": "نه حافظ می‌کند تنها دعای خواجه توران‌شاه / ز مدح آصفی خواهد جهان عیدی و نوروزی",
        "explanation": "معنی بیت: در بيت حسن طلب زيبايي نهفته است و خواجه با نهايت ظرافت مي فرمايد: نه تنها حافظ خواجه توران شاه را ستايش مي کند، بلکه همه جهان او را مي ستايند و طلب عيدي و پاداش مي کنند.\n\nمعنی واژگان:تورانشاه: وزير شاه شجاع از ۷۶۶ تا ۷۸۶/ آصفي: منسوب به وزير /عیدی: آنچه در روز عید بزرگتران به کوچکتر دهند/نوروزی: هدیه ای که در جشن نوروز به کسی داده شود."
      },
      {
        "text": "جنابش پارسایان راست محراب دل و دیده / جبینش صبح خیزان راست روز فتح و فیروزی",
        "explanation": "معنی بیت: درگاه خواجه جلال الدین تورانشاه محراب دل و چشم پرهیزگاران است و پیشانی مبارکش برای سحرخیزان و شب زنده داران مایۀ گشایش کار و غلبه بر دشمنان.\n\nمعنی واژگان:جناب: آستانه ي در/ پارسايان: پرهيزگاران با اشاره به اهل پارس/ جبين: پيشاني/ صبح خيزان: سحرخيزان و عبادت کنندگان"
      }
    ]
  },
  {
    "title": "غزل شماره ۴۵۵ حافظ",
    "verses": [
      {
        "text": "عمر بگذشت به بی‌حاصلی و بوالهوسی / ای پسر جام مِی‌ام ده که به پیری برسی",
        "explanation": "معنی بیت: زندگانی به هوسرانی بی نتیجه سپری شد،ای فرزند،ساغر باده بیاور و به ما بده که از خداوند می خواهم که زنده بمانی و پیر شوی.\n\nمعنی واژگان:بي حاصلي: بدون نتيجه بودن/ بوالهوسي: هوسرانی، گذراندن وقت به دنبال آرزوها و هوسها/ پسر: مقصود مغبچه ي ميخانه است/ در شعر طنزي نهفته است که هم شرابخواري را بوالهوسي نمي داند و هم مغبچه را به اين تشويق مي کند/ بوالهوسی: املای صحیح این کلمه در سیاق فارسی بلهوسی است چه این ترکیبی است از پیشوندبل فارسی به معنی پر و بسیار و هوس و یای مصدری؛ نظیر این پیشوند در کلمۀ بلکامه و بلکارزار دیده میشود."
      },
      {
        "text": "چه شکرهاست در این شهر که قانع شده‌اند / شاه‌بازانِ طریقت به مقامِ مگسی",
        "explanation": "معنی بیت: در صفحۀ۵۵۸جامع نسخ دیوان حافظ تألیف مسعود فرزاد در یک نسخه به «شکار مگسی» به جای به «مقام مگسی» آمده که برمتن ترجیح دارد.\n\nاینک معنی بیت به هر دو وجه:نمیدانم دراین شهر چه جلوه های فریبنده و خوشی است که سالکان شاهین پرواز طریق معرفت را از سیردر جهان برین باز داشته و به صید یک مگس قانع ساخته است(یا به مقام یک مگس خرسند داشته است).\n\nمعنی واژگان:شکر: مقصود جاه و مقام و مال و منال دلخواهي است که همه را فريفته مي کند و چون شکر شيرين است/ شاهبازان طريقت: سالکان راه حق/ مقام مگس: مقامي حقير و پست"
      },
      {
        "text": "دوش در خیل غلامان درش می‌رفتم / گفت: «ای عاشق بیچاره تو باری چه کسی؟»",
        "explanation": "معنی بیت: دیشب در جمع چاکران درگاه وی راه می سپردم،یارگفت:ای بیدل نا توان تو به هر حال کسی نیستی که غلامی درگاه ما را شایسته باشی.\n\nمعنی واژگان:دوش: ديشب/ خيل: دسته، گروه/ باري: ديگر"
      },
      {
        "text": "با دل خون‌شده چون نافه خوشش باید بود / هر که مشهور جهان گشت به مشکین‌نفسی",
        "explanation": "معنی بیت: آن که به صاحب نفسی و دم خوش شهرۀ آفاق گشت،بایدمانند نافه با دل خونین بسازد و خوش نفس و شیرین سخن باشد.\n\nمعنی واژگان:دل خون شده: دل پرغصه/ نافه: ناف آهوي ختن که پر از مشک است/ خوشش بايد بود: بايد خوشحال باشد/ مشکين نفسي: دم گرمي و بيان گيرا داشتن"
      },
      {
        "text": "لمع البرق مِن الطّور و آنَستُ بهِ / فلَعَلّی لک آتٍ بشهابٍ قبسِ",
        "explanation": "معنی بیت: برق از کوه طور درخشید و من آن را دیدم،پس شاید برای تو پاره ای آتش افروخته بیاورم- مرحوم قزوینی در حاشیۀ صفحۀ۳۱۸دیوان حافظ نوشته اند،اشاره به آیۀ شریفۀ« فلما قضی موسی الاجل و سار باهله آنس من جانب الطور ناراً» الخ و نیز این آیه:«اذ قال موسی لاهله انی آنست ناراً سآتیکم منها بخبراً او آتیکم بشهاب قبس لعلکم تصطلون»؛«وآنس» از باب افعال چنان که در دو آیۀ شریفه ملاحظه شد همیشه متعدی به نفس است و متعدی بباء استعمال نشده بنابراین«آنست به» در بیت خواجه از ضرورت شعر و باء زائده خواهدبود،چنانکه مشهود است تلمیحی دارد به داستان حضرت موسی درآنگاه که پیمان خدمت کردن برای حضرت شعیب را به پایان رساند و با اهل بیت خویش از حضور آن حضرت به خانه و دیار خود باز می گشت ناگهان آتشی از سوی کوه طور دید؛با اهل بیت خودگفت در این جا درنگ کنید که من آتشی از دور می بینم؛اینک میروم تا شایدازآن خبری آوردم یا برای گرم شدن شما پاره ای ازآن برگیرم،چون موسی به نزدیکی آتش رسید،از جانب وادی ایمن درآن بقعه مبارک از درخت مقدس ندائی شنید که ای موسی آگاه باش که من خدای یکتا پروردگار جهانیانم.\n\nمعنی واژگان:شهاب: شعله ي نور يا شعله آتش/ قبسي: مقداري از آتش، حبه اي از آتش/ اشاره است به آيه شريفه ي فَلَمّا قضي موسي الاجل و سار باهله آنس من جانب الطّور ناراً (قصص آيه ۲۹) و نيز اين آيه «اذ قال موسي لاهله اني آنست ناراً سآتيکم منها بخير او آتيکم بشهاب قبس لعلکم تصطلون (نمل آيه ۷) همچنين آيه دهم از سوره ي طه"
      },
      {
        "text": "کاروان رفت و تو در خواب و بیابان در پیش / وه که بس بی‌خبر از غلغل چندین جرسی",
        "explanation": "معنی بیت: کاروان عمر گذشت و تو در خواب غفلت به سر مي بري، در حالي که بيابان فنا و مرگ مقابل توست و شگفتا از تو که با صداي چندين جرس هم چنان بي خبر و ناآگاهي.\n\nمحصول بيت ــ كاروان رفت و حال آن كه تو در كمين\u200Cگاه در خوابى، وه كه از غلغل اين\u200Cهمه جرس بى\u200Cخبرى: اين\u200Cهمه نفوس به آخرت پيوست، اما تو هنوز در خواب غفلتى، حيف كه از سخنان اين همه مرشد بى\u200Cخبرى، حاصل، مرشدها دائمآ متوجه\u200Cات مى\u200Cكنند كه توشه آخرت را فراموش مكن، اما تو از شدت غفلت متنبه نمى\u200Cشوى.\n\nمعنی واژگان:کاروان: قافله، مقصود کاروان عمر است/ بس: بسيار/ بي خبر: غافل/ غلغل: سر و صدا /جرس: زنگ، زنگ شتر"
      },
      {
        "text": "بال بگشا و صفیر از شجر طوبی زن / حیف باشد چو تو مرغی که اسیر قفسی",
        "explanation": "معنی بیت: پرواز کن و ازسرشاخسار درخت بهشتی طوبی آواز در ده،دریغم آید که تو،پرندۀ خوش آوا گرفتار تنگنای قفس باشی.\n\nمعنی واژگان:بال بگشا: پرواز کن/ صفير زدن: نغمه سرايي کردن مرغان، صدا کردن مرغان/شجر طوبي: درختي است در بهشت/ حيف باشد: ظلم است، ستم است."
      },
      {
        "text": "تا چو مجمر نفسی دامن جانان گیرم / جان نهادیم بر آتش ز پی خوش‌نفسی",
        "explanation": "معنی بیت: تا مانندعودسوز یک نفس دستم به دامن یار برسد جان عزیز را برای دم خوش یافتن برآتش غم نهادیم به این امید که یاری برما گذاری آرد.\n\nمعنی واژگان:مجمر: آتشدان، منقل ،عودسوز/ نفسي: يک لحظه /جانان: معشوق /ز پي: براي/ خوش نفسي: گرم و گيرايي، معطّر کردن فضا/ معمولاً زيبارويان (و اصولاً زنان) در فصل زمستان براي گرم شدن دامن خود را بر روي آتشدان مي گرفته اند"
      },
      {
        "text": "چند پوید به هوای تو ز هر سو حافظ / یَسَر الله طریقاً بکَ یا ملتمِسی",
        "explanation": "معنی بیت: حافظ تا کی به دوستاری تو به هرسو دوان رود،ای مطلوب من،خداوند راه رسیدن مرا به سوی تو آسان سازد.\n\nمعنی واژگان:پوييدن: دويدن/ هوا: عشق.  آرایه ها:ملمع است"
      }
    ]
  },
  {
    "title": "غزل شماره ۴۵۶ حافظ",
    "verses": [
      {
        "text": "نوبهار است در آن کوش که خوش‌دل باشی / که بسی گُل بدمد باز و تو در گِل باشی",
        "explanation": "معنی بیت: بهاری تازه و خرم است،درکار خوشدلی و عیش جهدکن که گل های بسیار باز خواهد روئید و درآن حال تو در زیر خاک خواهی بود\n\nمعنی واژگان:بدمد: سبز مي شود، مي رويد/ باز: دومرتبه، براي بار ديگر/ در گل بودن: در زير خاک بودن"
      },
      {
        "text": "من نگویم که کنون با که نشین و چه بنوش / که تو خود دانی اگر زیرک و عاقل باشی",
        "explanation": "معنی بیت: من نمي گويم که اکنون با چه کسي هم نشين و هم دم باش و چه چيزي را بنوش؛ زيرا اگر خود باهوش و عاقل باشي، اين نکته را به خوبي درک مي کني.\n\nساقيا، سايه ي ابر است و بهار و لبِ جوي\n\nمن نگويم چه کن، ار اهلِ دلي، خود تو بگوي\n\nمحصول بيت ــ من به تو نمى\u200Cگويم كه اكنون با كه بنشين و چه بنوش: در اين موقع راجع به آن كه با چه كسى بايد رفت\u200Cوآمد داشته باشى و آميزش كنى و يا در خصوص خوردن فلان چيز حرفى به تو نمى\u200Cزنم، زيرا آن\u200Cچه بايد بگويمت اگر زيرك و عاقل باشى خودت مى\u200Cدانى.\n\nمعنی واژگان:معلوم است که نشستن با معشوق و نوشيدن شراب لعل فام را توصيه مي کند."
      },
      {
        "text": "چنگ در پرده همین می‌دهدت پند ولی / وعظت آن گاه کند سود که قابل باشی",
        "explanation": "معنی بیت: چنگ با نغمۀ خود به تو اندرز میدهد، اما نصیحت آن زمان سودمند می افتد که توپذیرای موعظه باشی.\n\nمعنی واژگان:چنگ: نام سازي است زهي که اکنون لغت انگليسي آن يعني «هارپ» بيشتر مرسوم است/ وعظ: پند/ قابل: پذيرنده، قبول کننده."
      },
      {
        "text": "در چمن هر ورقی دفتر حالی دگر است / حیف باشد که ز کار همه غافل باشی",
        "explanation": "معنی بیت: هر برگی در چمن باغ دفتر و جد و سروری جداگانه است،دریغ باشد که تو از حال همه آثار صنع الهی بی خبر بمانی.\n\nمعنی واژگان:چمن: باغ/ ورق: گلبرگ /دفتر حال: کتاب بيان کننده ي شرح حال، دفتر خاطرات/ ديگر: جداگانه، غير از ديگري/ حيف: ظلم و ستم/ غافل: بيخبر"
      },
      {
        "text": "نقد عمرت ببرد غصهٔ دنیا به گزاف / گر شب و روز در این قصهٔ مشکل باشی",
        "explanation": "معنی بیت: اگر پیوسته گرفتار قصۀ دشوار غصه خوردن باشی اندوه این جهان سرمایۀ زندگانی تورا به باطل و بیهوده میرباید.\n\nمعنی واژگان:نقد: پول، سرمايه/ نقدعمر:سرمایۀ زندگانی/ گزاف: مفت، مجاني، بدون پرداخت بها، نيمه بها/ قصّه ي مشکل: مقصود داستان مشکلات دنياست."
      },
      {
        "text": "گر چه راهی‌ست پر از بیم ز ما تا بر دوست / رفتن آسان بود ار واقف منزل باشی",
        "explanation": "معنی بیت: هرچند راه ما تا پیشگاه یار بیمناک است،اگر منزل شناس باشی،سیروسلوک برتو دشوار نیاید.\n\nمعنی واژگان:بيم: ترس/ بر: نزد /واقف : آگاه به منازل و مراحل سير و سلوک، توقف کننده ي در هر مرحله، در هر مرحله با آگاهي توقف کني و مطلع هر مرحله باشي"
      },
      {
        "text": "حافظا گر مدد از بخت بلندت باشد / صید آن شاهد مطبوع‌شمایل باشی",
        "explanation": "معنی بیت: سعدی گوید:\n\nشمایلی که در اوصاف حسن ترکیبش\n\nمجال نطق نباشد زبان گویا را\n\nاي حافظ، اگر بخت و سعادت بلند، تو را ياري کند، در دام آن معشوق زيباروي دلربا گرفتار خواهي شد.\n\nمحصول بيت ــ اى حافظ اگر از بخت بلندت مددى باشدت: طالع بلندت يار و ياورت باشد، صيد آن شاهد مطبوع شمايل مى\u200Cشوى، صيد و شكار آن جانان خوش\u200Cاخلاق مى\u200Cشوى. حاصل: تو را به خودش اختصاص مى\u200Cدهد و تو بنده مكرم و معززش مى\u200Cشوى، پس نظر همان در عون و عنايت طالع است.\n\nمعنی واژگان:مدد: کمک/ بخت بلند: بخت بيدار و مساعد/ شاهد: معشوق زيبا رو /مطبوع شمايل: زيبا چهره و خوش اندام/ مطبوع شمایل:نکوچهره و خوش اندام"
      }
    ]
  },
  {
    "title": "غزل شماره ۴۵۷ حافظ",
    "verses": [
      {
        "text": "هزار جهد بکردم که یار من باشی / مرادبخش دل بی‌قرار من باشی",
        "explanation": "معنی بیت: کوشش فراواني دارم تا تو يار و هم دم من و کام بخش دل بي تاب من باشي،\n\nمحصول بيت ــ خيلى سعى كردم كه يار من باشى و مرادبخش دل بى\u200Cقرار من باشى: بسيار كوشيدم كه يار من باشى و مراد دل مرا بدهى.\n\nمعنی واژگان:جهد: کوشش/ هزار جهد بکردم:کوشش بسیار ورزیدم،از هزار مبالغه در جهدوکوشش مقصوداست نه عدد معین/ يار: معشوق/ مراد بخش: کام بخش یا برآورندۀ کام،به آرزو رساننده/ بيقرار: بي آرام"
      },
      {
        "text": "چراغِ دیدهٔ شب‌زنده‌دار من گردی / انیسِ خاطر امّیدوار من باشی",
        "explanation": "معنی بیت: (کوشش ها کردم)که فروغ چشم من شوی که در فراق تو هر شب بیدار است و همدم و مونس دل مشتاق من گردی.\n\nمعنی واژگان:چراغ: روشني بخش/ ديده: چشم/ شب زنده دار: بيدار (در شب، در تمام شب) /انيس: همدم، مونس/ خاطر: دل/ اميدوار: آرزومند، مطمئن در رسيدن به آرزوها"
      },
      {
        "text": "چو خسروان ملاحت به بندگان نازند / تو در میانه، خداوندگار من باشی",
        "explanation": "معنی بیت: چون شهریاران کشور حسن و شیرین نمکی به چاکران خودببالند،تو درآن میان سرور و مولای من باشی.\n\nمعنی واژگان:خسروان ملاحت: زيبارويان، پادشاهان کشور زيبايي/ بندگان: غلامان /خداوندگار: پادشاه و سرور"
      },
      {
        "text": "از آن عقیق که خونین‌دلم ز عشوهٔ او / اگر کنم گله‌ای غم‌گسار من باشی",
        "explanation": "معنی بیت: اگر از عقیق لب تو که من از فریبش دلم غرق خون است شکایتی کنم،امیداست که تو غم کار مرا بخوری و اندوه از خاطر من به لطف ببری.\n\nمعنی واژگان: خونين دل: غصه دار/ عشوه: فريب، وعده ي فريبنده/ غمگسار: از بين برنده ي غم، غمخوار."
      },
      {
        "text": "به وصل دوست گرت دست می‌دهد یک دم / در آن چمن که بتان دست عاشقان گیرند",
        "explanation": ""
      },
      {
        "text": "شبی به کلبهٔ احزان عاشقان آیی / دمی انیس دل سوگوار من باشی",
        "explanation": "معنی بیت: شبي به غم کده ي عاشقان قدم بگذاري و لحظه اي يار و هم دم دل داغدار و غم ديده ي من باشي.\n\nمحصول بيت ــ اين بيت بدل از بيت سابق است. يعنى بسيار جهد كردم كه يك دم به كلبه احزان عاشقان بيايى و شبى انيس دل سوگوار من باشى.\n\nمعنی واژگان: احزان: غم ها/ کلبه احزان: خانۀ غم ها؛ در اصل خانه اي بوده است که يعقوب در آن خانه مي رفته و در فراق يوسف مي گريسته است و هر عاشقي خانه ي خود را کلبه ي احزان مي نامد/ دمي: يک لحظه/ انيس: همدم/ سوگوار: غم زده."
      },
      {
        "text": "شود غزالهٔ خورشید صید لاغر من / گر آهویی چو تو یک دم شکار من باشی",
        "explanation": "معنی بیت: اگر غزالی خوش خرام مانندتو یک نفس صید من گردد،دراین حال آهوی مهر فروزنده شکاری نزار و نا چیز پیش من خواهد بود.\n\nمعنی واژگان:غزاله: در اصل به معني خورشيد است اما در بيت با اشاره به کلمه ي آهو، به مفهوم آهوي ماده است که خورشيد به آن تشبيه شده است/ غزالۀ خورشید: آهوی مهرفروزان/آهو: اشاره است به معشوق زيبارو که آهو در شعر فارسي به خاطر چشم و گردن به زيبايي شهرت دارد"
      },
      {
        "text": "سه بوسه کز دو لبت کرده‌ای وظیفهٔ من / اگر ادا نکنی قرض‌دار من باشی",
        "explanation": "معنی بیت: اگر آن سه بوسه اي را که از دو لبت براي من در نظر گرفته بودي، نپردازي، وام دار و بدهکار من خواهي بود.\n\nگفته بودي که شوم مست و دو بوست بدهم\n\nوعده از حدّ بشد و، ما نه دو ديديم و نه يَک\n\nمحصول بيت ــ از دو لبت كه سه بوسه مستمرى من كرده\u200Cاى، اگر ادا نكنى قرض\u200Cدار من باشى يعنى بدهكار من مى\u200Cشوى، خلاصه سه بوسه كه از دو لبت برايم تعيين فرموده\u200Cاى اگر ندهى به حسابت مى\u200Cگذارم كه در موقعش بگيرم.\n\nمعنی واژگان:وظيفه: مقرري/ ادا کردن: پرداختن، دادن/ قرض دار: مقروض، وام دار"
      },
      {
        "text": "من این مراد ببینم به خود که نیم‌شبی / به جای اشک روان در کنار من باشی",
        "explanation": "معنی بیت: آیا من به این آرزو خواهم رسید که یک نیم شب تو به جای سرشک جاری دربرمن بمانی.\n\nمعنی واژگان:مراد: آرزو /روان: جاري/ کنار: مجاور، آغوش"
      },
      {
        "text": "من ار چه حافظ شهرم جویی نمی‌ارزم / مگر تو از کرم خویش یار من باشی",
        "explanation": "معنی بیت: اگرچه من دراین شهر حافظ قرآنم وآن را از بر می خوانم، یک جو ارزش ندارم جزآن که تو با بزرگواری و عنایت خود پایمرد و دستگیر من شوی.\n\nمعنی واژگان:ارچه: اگرچه /جوي نمي ارزم: ارزش کمي هم ندارم /کرم: بزرگواري/ يار: معشوق، دوست، کمک کننده"
      }
    ]
  },
  {
    "title": "غزل شماره ۴۵۸ حافظ",
    "verses": [
      {
        "text": "ای دل آن دم که خراب از می گلگون باشی / بی زر و گنج به صد حشمت قارون باشی",
        "explanation": "معنی بیت: دلا، در آن نفس که سرمست از بادة معرفت شوی و خودی و خودپرستی را بفراموشی سپاری، آنگاه بی داشتن زر و سیم صد برابر جلال و شکوه قارون توانگری و غنای دل خواهی داشت.\n\nمعنی واژگان:اي دل: اي عزيز من/ خراب: سرمست، مست مست/ گلگون: سرخ، گلرنگ /حشمت: جاه و جلال، شکوه و جلال/ قارون: يکي از قوم بني اسرائيل که زکات مالش را که بسيار هم زياد بود به موسي نداد و به نفرين حضرت موسي خود و ثروتش را زمين فرو برد و هنوز هم به قعر زمين مي رود؛ قارون مظهر ثروت فراوان است."
      },
      {
        "text": "در مقامی که صدارت به فقیران بخشند / چشم دارم که به جاه از همه افزون باشی",
        "explanation": "معنی بیت: آنجا که بدرویشان نیازمند درگاه الهی صدرنشینی دیوان قرب را میدهند، امید دارم که مقام تو از همه برتر باشد.\n\nمعنی واژگان:مقام: جا، جايگاه/ صدارت: بالانشيني، وزارت، نخست وزيري، مقام والا /فقير: نيازمند درگاه حق/چشم داشتن: انتظار داشتن./ جاه: مقام و حشمت"
      },
      {
        "text": "در ره منزل لیلی که خطرهاست در آن / شرط اول قدم آن است که مجنون باشی",
        "explanation": "معنی بیت: در طریق وصول بکوی معشوقی که لیلای تست، دشواریها و مهلکه هاست، لازمة گام نخستین آنست که مجنون وار در طریق عاشقی دیوانه و سرگشته باشی.\n\nمعنی واژگان:ليلي: مظهر (سمبل) معشوق /مجنون:  ديوانه، قيس بن عامر عاشق ليلي"
      },
      {
        "text": "نقطهٔ عشق نمودم به تو هان سهو مکن / ور نه چون بنگری از دایره بیرون باشی",
        "explanation": "معنی بیت: مرکز دایرة عشق را بتو نشان دادم، زنهار فراموشت نشود وگرنه چون بخود آئی، خویش را از حریم عشق خارج یابی.\n\nمعنی واژگان: نمودن: نشان دادن/ هان: آگاه باش، سهو مکن/ چون بنگري: وقتي به خود بيايي/ در دايره، نقطه يعني پايه ي ثابت پرگار، استوار است/ نقطه عشق: مرکز دایرة عشق"
      },
      {
        "text": "کاروان رفت و تو در خواب و بیابان در پیش / کی روی ره؟ ز که پرسی؟ چه کنی؟ چون باشی؟",
        "explanation": "معنی بیت: مصراع اول این بیت در غزل ۴۵۵ بهمین صورت دیده میشود.\n\nکاروان رفت و تو در خواب و بیابان در پیش\n\nوه که بس بیخبر از غلغل چندین جرسی\n\nمعنی واژگان:کاروان: قافله"
      },
      {
        "text": "تاج شاهی طلبی، گوهر ذاتی بنمای / ور خود از تخمهٔ جمشید و فریدون باشی",
        "explanation": "معنی بیت: اگر افسر شهریاری میجوئی، جوهر فطری و استعداد ذاتی خود را نشان بده، اگرچه از نژاد جمشید و فریدون باشی، مقصود آنست که شرف و بزرگی پدران برای تو سودی نخواهد داشت.\n\nمعنی واژگان:گوهر: جوهر/ ذاتي: شخصي/ گوهر ذاتي: جربزه، لياقت/ بنماي: نشان بده/ تخمه: نژاد /جمشيد: پادشاه پيشدادي و بزرگ ايران/ فريدون: پادشاه پيشدادي، پسر آبتين (هر دو از پادشاهان بزرگ و عادل ايران)"
      },
      {
        "text": "ساغری نوش کن و جرعه بر افلاک فشان / چند و چند از غم ایام جگرخون باشی؟",
        "explanation": "معنی بیت: جامی بنوش و جرعه ای از ساغر خود برگردون بپاش، تا کی و تا چند از اندوه روزگار غمگین بودن و جگری پر از خون داشتن، مقصود آنکه از غم خوردن بس کن و بشادی کوش.\n\nمعنی واژگان:ساغر: پياله ي شراب/ نوش کن: بنوش /جرعه فشاني: رسم بوده است که شرابخواران جرعه اي از جام خود را بر خاک مي ريخته اند، اما در اين بيت جرعه فشاني بر افلاک شده است زيرا معمولاً فلک را دشمن بشر و همپاي اهريمن مي گيرند/ چند و چند: چقدر، تاکي؟/ غم ايام: غصه روزگار/ جگرخون: غصه دار و دلخون"
      },
      {
        "text": "حافظ از فقر مکن ناله که گر شعر این است / هیچ خوش‌دل نپسندد که تو محزون باشی",
        "explanation": "معنی بیت: ای حافظ، از تنگدستی و درویشی منال که اگر سخن منظوم تو چنین ارزنده باشد، در جهان معنی دولتمندی و هیچ نیکدل خوش ندارد که اندوهگین بمانی.\n\nمعنی واژگان:فقر: مقصود فقر ظاهري است/ ناله کردن: اظهار نگراني کردن/ خوشدل: انسان شاد، شخص خوشحال/ محزون: غمگين"
      }
    ]
  },
  {
    "title": "غزل شماره ۴۵۹ حافظ",
    "verses": [
      {
        "text": "زین خوش رقم که بر گل رخسار می‌کشی / خط بر صحیفهٔ گل و گلزار می‌کشی",
        "explanation": "معنی بیت: از طرح دلپذیری که با زلف خود بر رخسار رسم میکنی، قلم محو بر دفتر گل و گلستان میکشی.\n\nمعنی واژگان:خوش رقم: خط خوش، مقصود خط يار است يعني موهاي نرم و لطيفي است که در اطراف چهره ي معشوق پديدار مي شود. (در تعبيري ديگر خطوطي است که در موقع آرايش، معشوق بر چهره ي خود مي کشد)/ خط کشيدن بر: محو کردن و از بين بردن/. صحيفه: پهنه، صحن /گلزار: گلستان/ مفهوم شعر چنين است که وقتي خط معشوق پديدار مي شود زيبايي گل و گلزار را محو مي کند و ديگر کسي به گل و گلزار توجهي ندارد."
      },
      {
        "text": "اشک حرم‌نشین نهان‌خانهٔ مرا / زان سوی هفت‌پرده به بازار می‌کشی",
        "explanation": "معنی بیت: سرشکم را که در نهانخانة چشم من خلوت نشین است، از پس هفت پردة دیده بیرون میکشی و آشکار میسازی.\n\nمعنی واژگان:حرم نشين: در پرده، پرده نشين /نهانخانه: خلوت خانه/ هفت پرده: مقصود هفت پرده ي چشم است/ به بازار کشيدن: برملا کردن، آشکار کردن"
      },
      {
        "text": "کاهل روی چو باد صبا را به بوی زلف / هر دم به قید سلسله در کار می‌کشی",
        "explanation": "معنی بیت: سست پوئی افتان و خیزان مانند بادصبا را بهوای بوی خوش گیسوی خویش هر نفس پای در زنجیر بحرکت و جنبش و امیدواری؛ مقصود آنکه عاشق ناتوان را بر عشق ورزی سخت بر می انگیزی.\n\nمعنی واژگان:کاهل رو: باد صبا را معمولاً بيمار و بطيء الحرکت مي دانند/ صبا: بادي که از طرف شمال يا شرق مي وزد و پيام آور و پيام بر ميان عاشق و معشوق است/ بوي:  رايحه، آرزو /قيد: بند/ سلسله: زنجير،/ کشيدن: به کار وادار کردن"
      },
      {
        "text": "هر دم به یاد آن لب میگون و چشم مست / از خلوتم به خانهٔ خمار می‌کشی",
        "explanation": "معنی بیت: هر نفس مرا بیاد لب لعل فام و چشم مخمور خود از خلوت خانه بسرای می فروش میبری تا مگر با نوشیدن باده از بند غم رها شوم.\n\nمعنی واژگان:هر دم: همواره/ ميگون: به رنگ شراب، سرخ/ مست: خمارآلود،/ خانه ي خمّار: ميخانه ،می فروش"
      },
      {
        "text": "گفتی سر تو بستهٔ فتراک ما شود / سهل است اگر تو زحمت این بار می‌کشی",
        "explanation": "معنی بیت: ای محبوب، گفتی که سر عاشق باید بر فتراک معشوق آویخته شود، اگر تو رنج و زحمت این کار را تحمل کنی، از نظر ما دشوار نیست و بجان و دل می پذیریم.\n\nمعنی واژگان:فتراک: ترک بند اسب، بندي که بر زين اسب بسته شده است/ سهل است: ساده است، اهميتي ندارد"
      },
      {
        "text": "با چشم و ابروی تو چه تدبیر دل کنم؟ / وه زین کمان که بر من بیمار می‌کشی",
        "explanation": "معنی بیت: با وجود افسون چشم و ابروی تو  نمیتوانم چاره ای برای دل شیدای خود کنم؛ شگفتا از این کمان جفا که بر من میکشی و قصد جانم میکنی.\n\nمعنی واژگان:تدبير: فکر و چاره و انديشه/ وه: واي/ از کمان: در زمان قديم گاهي که بيمار با معالجات عادي و معمولي بهبود حاصل نمي کرد، بالاي سر او کمان مي کشيدند اکنون معشوق با کمان ابرو و تير مژگان چنين کاري مي کند که عاشق مي ترسد اين کار عشق او را زيادتر کند و بيمار دل او را بيشتر سازد"
      },
      {
        "text": "بازآ که چشم بد ز رخت دفع می‌کند / ای تازه گل که دامن از این خار می‌کشی",
        "explanation": "معنی بیت: ای گل تازه و با طراوت که ازین خار ناچیز ( باستعاره مراد عاشق خاکسار) اعراض میکنی باز گرد که خار وجود من بلا گردان چشم بد از جمال تست.\n\nمعنی واژگان:تازه گل: محبوب جوان/ چشم بد: چشم زخم، آنچه به خاطر ديده ي ناپاک باعث رنج و زحمت مي شود/ رخ: / دفع مي کند: دور مي کند، برکنار مي کند/ خار: مقصود عاشق است دامن کشيدن: دوري کردن، اعراض کردن"
      },
      {
        "text": "حافظ دگر چه می‌طلبی از نعیم دهر / می می‌خوری و طرهٔ دلدار می‌کشی",
        "explanation": "معنی بیت: اي حافظ، اکنون که شراب مي نوشي و دست بر زلف يار مي کشي، ديگر از نعمت روزگار چه مي خواهي؟\n\nمحصول بیت – ای حافظ از نعمت های دنیا دیگر چه میخواهی ، شراب که میخوری و طرۀ دلدار هم در دستت است ، یعنی هم باده مینوشی و هم بوس و کنار دلدار برایت میسر است پس غیر از اینها دیگر از دنیا چه میخواهی .\n\nمعنی واژگان:نعيم: وسيله ي خوشي و شادکامي و خوشگذراني در زندگي/ دهر: روزگار/ طره: قسمتي از موي سر که بر روي پيشاني ريخته است و توسّعاً به معني زلف و گيسو است/ دلدار: معشوق/ میکشی: بسوی خود می آوری و چنگ در میزنی."
      }
    ]
  },
  {
    "title": "غزل شماره ۴۶۰ حافظ",
    "verses": [
      {
        "text": "سُلَیمیٰ مُنذُ حَلَّت بِالْعراقِ / أُلاقی مِن نَواها ما أُلاقی",
        "explanation": "معنی بیت: سلیمی (مراد معشوق من) از آنگاه که درعراق فرود آمد ( و رحل اقامت افکند)، می بینم از درویش، آنچه می بینم ( مقصود آنست که سخت گرفتار رنج و عذاب هجرانم)\n\nمعنی واژگان:سليمي: از عرايس شعري عرب است که نام عامي شده است براي معشوق"
      },
      {
        "text": "الا ای ساروان منزل دوست / إِلی رُکبانِکُم طالَ اشْتیاقی",
        "explanation": "معنی بیت: هان ای شتربان که بمنزل یار میروی و کجاوة دوست را میبری، آرزومندی من بسوار شدگان این کجاوه ها افزونست.\n\nمعنی واژگان: ساروان: ساربان، شتربان، سر و وان پسوند نگهبانی و محافظت"
      },
      {
        "text": "خِرَد در زنده‌رود انداز و می نوش / به گلبانگ جوانان عراقی",
        "explanation": "معنی بیت: خرد را در رودخانه زنده رود ( زاینده رود) بیفکن و بآواز هزاردستان مانند و دلپذیر جوانان عراقی باده بخور.\n\nمعنی واژگان:خرد: عقل/ زنده رود: زاينده رود، رودي که در اصفهان جاري است. در اينجا اشاره است به دست برداشتن از عقل (و توجه به عشق)/ گلبانگ: صدا و آواز خوش و بلند/ عراق: مراز ايران و با توجه به زنده رود در مصراع اول آن را به اصفهان تعبير کرديم."
      },
      {
        "text": "رَبیعُ العُمرِ فی مَرعیٰ حِماکُم / حَماکَ اللّهُ یا عَهدَ التَّلاقی",
        "explanation": "معنی بیت: بهار زندگی در چراگاه ویژه شماست، ای روزگار دیدار خداوند ترا نگهداری و حمایت کند."
      },
      {
        "text": "بیا ساقی بده رَطْل گرانم / سَقاکَ اللّهُ مِن کَأسٍ دِهاقِ",
        "explanation": "معنی بیت: ای ساقی، بشتاب و بمن پیمانة بزرگ باده بده، خدا ترا از جامی سرشار سیراب کند.\n\nمعنی واژگان:رطل: پيمانه /گران: سنگين و بزرگ."
      },
      {
        "text": "جوانی باز می‌آرد به یادم / سماع چنگ و دست افشان ساقی",
        "explanation": "معنی بیت: شنيدن آهنگ چنگ و رقص و پاي کوبي ساقي زيبا، بار ديگر مرا به ياد روزهاي خوش جواني مي اندازد.\n\nمحصول بيت ــ آواز چنگ و كف زدن ساقى، جوانى را به خاطرم مى\u200Cآورد: عشق و هوس جوانى به من مى\u200Cدهد.\n\nمعنی واژگان: باز: دوباره /سماع: شنيدن آواز/ دست افشان: رقص و پايکوبي"
      },
      {
        "text": "می باقی بده تا مست و خوشدل / به یاران برفَشانم عمر باقی",
        "explanation": "معنی بیت: باقیماندة باده را نیز در جام بریز و بما بده تا سرمست و شاد زندگانی جاوید را نثار یاران کنم.\n\nمعنی واژگان:مي باقي: شرابي که باقي مانده است/ برفشاندن: نثار کردن، به پاي کسي ريختن"
      },
      {
        "text": "درونم خون شد از نادیدن دوست / أَلا تَعْساً لِأیّامِ الفِراقِ",
        "explanation": "معنی بیت: دلم از دیدار ناکردن دوست غرق خونست؛ هان روزگار فراق نابود باد ( خداوند نابود سازد ایام فراق را)\n\nمعنی واژگان:درون: دل/ خون شدن: دَرونَم خون شد"
      },
      {
        "text": "دُموعی بَعدَکُم لا تَحْقِروها / فَکَم بحرٍ عَمیقٍ مِن سَواقِ",
        "explanation": "معنی بیت: اشکهای مرا که پس از شما و دور از شما میریزد، خوار و حقیر مشمارید، چه بسیار دریای ژرفی که از جویها پدید آید."
      },
      {
        "text": "دمی با نیکخواهان متفق باش / غنیمت دان امور اتفاقی",
        "explanation": "معنی بیت: یک نفس با ما یاران نیک اندیش و مشفق سازگار و دمساز باش و کارهائی را که گاهی اتفاق می افتد از قبیل مصاحبت دوستان باید بسود خود شمرد؛ یا مقصود این است که کارهای را که از روی اتفاق و یگانگی دست دهد باید غنیمت دانست."
      },
      {
        "text": "بساز ای مطرب خوشخوان خوشگو / به شعر فارسی، صوت عراقی",
        "explanation": "معنی بیت: ای رامشگر خوش آواز که ترانه های دلپذیر میخوانی در کالبد سخن منظوم پارسی با آهنگ عراقی یا در پردة عراق سرودی بساز.\n\nمعنی واژگان:بساز: زمزمه کن، تغنّي کن، سازگاري ده، هماهنگ کن/ صوت عراقي: مقام نهم از دوازده مقام اصلي/ گو: در خوش گو، معني قول و آواز مي دهد"
      },
      {
        "text": "عروسی بس خوشی ای دختر رَز / ولی گه گه سزاوار طلاقی",
        "explanation": "معنی بیت: ای دختر تاک ای باده، عروسی بسیار دلپذیری، اما گاه گاه شایستة آنی که از تو جدائی جویند؛ بکنایه مقصود آنکه همیشه نباید باده نوشی کرد.\n\nمعنی واژگان:بس: بسيار/ خوش: دلپذير/ دختر رز: شراب/ سزاوار: شايسته"
      },
      {
        "text": "مسیحای مجرد را برازد / که با خورشید سازد هم‌وُثاقی",
        "explanation": "معنی بیت: شایستة حضرت مسیح که از قید علائق دنیوی رسته بود، آنست که از نظر رفعت مقام بآسمان برود و با مهر جهانتاب در فلک چهارم همخانه شود، مولوی گوید:\n\nجانهای چو عیسی بسوی چرخ برآید\n\nغم نیست اگر ره نبود لاشه خری را\n\nمعنی واژگان:مسيحا: حضرت عيسي عليه السلام /مجرد: تنها، کسي که عيالي اختيار نکرده است./ برازد: شايسته است، سزاوار است./ هم وثاقي: وثاق به معني خانه و اتاق است و هم وثاقي به معني همسرايي و هم اتاقي است/ با توجه به دو نکته يکي اين که به عقيده ي قدما خورشيد در آسمان چهارم است و حضرت عيسي عليه السلام نيز در آسمان چهارم منزل دارد و ديگر آن که خورشيد هم در زبان عربي مؤنث است و هم در ايران خورشيد نام زنان است."
      },
      {
        "text": "وصال دوستان روزی ما نیست / بخوان حافظ غزل‌های فراقی",
        "explanation": "معنی بیت: وصل یاران قسمت ما نیست، ای حافظ چامة هجران را بساز و برخوان.\n\nمعنی واژگان:وصال: رسيدن به ياران و دوستان/ روزي: قسمت، بهره/ غزلهاي فراقي: غزلهايي که مضمون آنها فراق و دوري از يار باشد"
      }
    ]
  },
  {
    "title": "غزل شماره ۴۶۱ حافظ",
    "verses": [
      {
        "text": "کَتَبتُ قِصَّةَ شَوقی و مَدمَعی باکی / بیا که بی تو به جان آمدم ز غمناکی",
        "explanation": "معنی بیت: داستان اشتیاق به دوست را نوشتم و چشم من گریان است ؛ بشتاب که جدا از تو از غمگینی جانم به لب رسید .\n\nمعنی واژگان:به جان آمدن: نزديک مرگ بودن"
      },
      {
        "text": "بسا که گفته‌ام از شوق با دو دیدهٔ خود / أیا مَنازِلَ سَلمیٰ فَأینَ سَلماکِ؟",
        "explanation": "معنی بیت: از اشتیاق به دیدار تو بارها با دو چشم خود چنین گفته ام : ای منزلگاه سلمی ( مقصود معشوق من ) سلمی تو ( سلمای تو ) کجاست .\n\nمعنی واژگان:سلمي: از عرايس شعري است و به صورت اسم عام به معني معشوق به کار مي رود."
      },
      {
        "text": "عجیب واقعه‌ای و غریب حادثه‌ای / أنَا اصْطَبَرتُ قَتیلاً و قاتِلی شاکی",
        "explanation": "معنی بیت: پیش آمدی شگفت و رویدادی کم نظیرست : من که کشتة عشقم ، شکیبائی ورزیدم ولی کشندة من ( معشوق ) دادخواه و شاکی است\n\nمعنی واژگان:عجيب: شگفت انگيز/ واقعه: اتفاق /غريب: نادر، کمياب /عجیب واقعة : پیش آمدی شگفت ، و همچنین است غریب حادثة"
      },
      {
        "text": "که را رسد که کند عیب دامن پاکت؟ / که همچو قطره که بر برگ گل چکد پاکی",
        "explanation": "معنی بیت: چه کسي مي تواند بر دامن پاک تو عيب بگيرد؟ زيرا که تو مانند قطره ي شبنمي که بر روي گل مي چکد، پاکي.\n\nمحصول بيت ــ كه جرئت مى\u200Cكند كه دامن پاك\u200Cات را لكه\u200Cدار كند: كه مى\u200Cتواند؟ به طريق استفهام انكارى.\n\nزيرا تو چون برگ گلى كه بر رويش قطره مى\u200Cچكد پاكى، يعنى تو مانند برگ گلى كه بر رويش قطره شبنم مى\u200Cنشيند پاك هستى.\n\nمعنی واژگان: که را رسد: چه کسي مي تواند/ عيب کردن: ايراد گرفتن، سرزنش کردن"
      },
      {
        "text": "ز خاک پای تو داد آب، روی لاله و گل / چو کِلک صُنع رقم زد به آبی و خاکی",
        "explanation": "معنی بیت: آنگاه که خامة آفرینش نقش آفریدگان بحری و بری را میزد ، رونق و تازگی بلاله و گل از غبار قدم تو بخشید .\n\nمعنی واژگان:آب: زينت و زيور/ آبی و خاکی : آفریدگان بحری و بری/ روي: چهره/ کلک صنع: قلم آفرينش/ رقم زدن: بر صفحه ي روزگار ترسيم کردن، به وجود آوردن/ آبي: موجودات بحري/ خاکي: موجودات برّي"
      },
      {
        "text": "صبا عبیرفشان گشت ساقیا برخیز / و هاتِ شَمسَةَ کَرْمٍ مُطَیَّبٍ زاکی",
        "explanation": "معنی بیت: باد بهاری عطر میپراگند ، ای ساقی ، برخیز و خورشید تاک ( بادة ناب ) را که خوشبوست و پاکیزه است ، بیار و بده .\n\nمعنی واژگان:عبيرفشان: عطرآگين، افشاننده ي بوي گلها."
      },
      {
        "text": "دَعِ التَّکاسُلَ تَغْنَمْ فَقَد جَری مَثَلٌ / که زادِ راهروان چستی است و چالاکی",
        "explanation": "معنی بیت: تن آسانی و سست کوشی را رها کن تا سود بری ؛ همانا مثلی سایرست که توشة پویندگان راه عشق چابکی و جلدی است .\n\nمعنی واژگان:زاد: توشه/ چستي: جنبش و حرکت /چالاکي: زرنگي"
      },
      {
        "text": "اثر نماند ز من، بی شمایلت، آری / أرَی مَآثِرَ مَحیایَ مِن مُحَیّاکِ",
        "explanation": "معنی بیت: جدا از چهره نکو و اندام زیبا و خوی نیک تو از من نشانی نماند آثار نیک و نمایان زندگی خود را از پرتو رخسار تو می بینم و می شناسم .\n\nمعنی واژگان:شمايل: خوبيها، عادات نيک، چهره، روي"
      },
      {
        "text": "ز وصف حسن تو حافظ چگونه نطق زند؟ / که همچو صنع خدایی ورای ادراکی",
        "explanation": "معنی بیت: حافظ نمی تواند در وصف زیبائی تو سخن گوید ، چه مانند کارهای خدائی برتر از حد دریافت و شناخت میباشی .\n\nمعنی واژگان:وصف: چگونگي، صفت، چگونگي گفتن، صفت گفتن/ نطق زدن: سخن گفتن/ صنع: هنر/ ورا: بالاتر / ادراک: فهم و درک کردن"
      }
    ]
  },
  {
    "title": "غزل شماره ۴۶۲ حافظ",
    "verses": [
      {
        "text": "یا مبسما یحاکی درجا من اللالی / یا رب چه درخور آمد گردش خط هلالی",
        "explanation": "معنی بیت: ای دهانی که شباهت دارد بصندوقچه ای از مروارید ها ، شگفتا ، خط هلال وار سبزة عذار بر پیرامون ان دهان چه برازنده و متناسب است .\n\nمعنی واژگان:درخور آمد: مناسب افتاد، شايسته و زيبا واقع شد/ گردش: اطرافش /خط هلالي: موهاي نرم و لطيفي که در اطراف دهان معشوق ظاهر مي شود."
      },
      {
        "text": "حالی خیال وصلت خوش می‌دهد فریبم / تا خود چه نقش بازد این صورت خیالی",
        "explanation": "معنی بیت: اینک صورت خیالی وصال تو مرا نیک فریب میدهد ، نمی دانم که با من این پندار تو چه خواهد کرد .\n\nمعنی واژگان:حالي: اکنون/ خيال: تصور /وصل: رسيدن به معشوق، وصال/ خوش: دلپذير، خوب /خود: واقعاً /نقش باختن: کاري انجام دادن، حيله گري کردن/ صورت خيالي: تصوير توأم با وهم."
      },
      {
        "text": "می ده که گرچه گشتم نامه سیاه عالم / نومید کی توان بود از لطف لایزالی",
        "explanation": "معنی بیت: شراب بده که اگرچه به گناه کاري و بدنامي رسواي عالم شدم، ولي کي مي توان از لطف و بخشايش ازلي خداوند نااميد شد؟\n\nمحصول بيت ــ اى ساقى باده بده، اگر چه رسوا و گناهكار عالم شده\u200Cام، اما مگر مى\u200Cشود از لطف ازلى خداوند نااميد شد. يعنى هرچند مجرم و گناهكار هستم اما از لطف خداوند قطع اميد نمى\u200Cكنم.\n\nمعنی واژگان:نامه سياه: رسوا، گناهکار/ لطف لايزالي: لطف و مهرباني پروردگار، عنايت خدايي لایزال و لایزالی بفتح یاء بمعنی جاویدان و سرمد ، مأخوذ از فعل مضارع مفرد مغایب یزال از مصدر زوال"
      },
      {
        "text": "ساقی بیار جامی و از خلوتم برون کش / تا در به در بگردم قلاش و لاابالی",
        "explanation": "معنی بیت: ای ساقی ساغر باده بده و از خلوت سرای تنهائی مرا بیرون ببر تا بی پروا و رندانه از این میخانه بآن میخانه بروم .\n\nمعنی واژگان:قلاش: باده پرست و خراباتي /لاابالي: بي بند و بار"
      },
      {
        "text": "از چار چیز مگذر گر عاقلی و زیرک / امن و شراب بی‌غش معشوق و جای خالی",
        "explanation": "معنی بیت: اگر عاقل و دانا هستي، از چهار چيز چشم پوشي مکن؛ عافيت، شراب خالص، معشوق زيبا و جالي خالي از اغيار.\n\nمحصول بيت ــ اگر عاقل و زيركى از چهار چيز مگذر: جاى امن، شراب صاف و معشوق و گوشه خالى كه اغيار مزاحم نشوند. خلاصه اگر عاقلى از اين چهار چيز جدا مشو.\n\nمعنی واژگان:مگذر: صرف نظر مکن/ بيغش: خالص /جاي خالي: خلوتگاه جای خلوت و فارغ از اغیار"
      },
      {
        "text": "چون نیست نقش دوران در هیچ حال ثابت / حافظ مکن شکایت تا می خوریم حالی",
        "explanation": "معنی بیت: چون صورت حوادث روزگار بهیچ وجه بر یک قرار نمی ماند ، ای حافظ ، شکوه را رها کن تا اکنون باده بنوشیم .\n\nمعنی واژگان:نقش: تأثير و عملکرد /دوران: روزگار /ثابت: پايدار و يکنواخت /حالي: اکنون"
      },
      {
        "text": "صافیست جام خاطر در دور آصف عهد / قم فاسقنی رحیقا اصفی من الزلال",
        "explanation": "معنی بیت: در زمان آصف دوران دل و انديشه ام مانند جام شراب صاف و روشن است؛ پس اي ساقي، برخيز و شراب پاک تر از آب زلال را به من بنوشان.\n\nمحصول بيت ــ در دوران وزير اعظم زمانه جام خاطر و پياله قلبمان صاف و پاك است: در ايام پرسعادت وزارتش، از گردش روزگار و از تبدلات زمانه هيچ\u200Cگونه كدورت خاطر نداريم، پس اى ساقى برخيز و با باده\u200Cاى صاف\u200Cتر از آب زلال سيرابم كن كه در عهدش عشرت كنيم.\n\nمعنی واژگان:صافي: صاف، بي غل و غش /دور: عهد، روزگار /آصف: در اصل نام وزير حضرت سليمان که حافظ آن را به صورت عام يعني وزير به کار مي برد/ آصف عهد: وزير حاضر"
      },
      {
        "text": "الملک قد تباهی من جده و جده / یا رب که جاودان باد این قدر و این معالی",
        "explanation": "معنی بیت: پادشاهي و مملکت از بزرگي و کوشش او فخر و مباهات مي کند. خدايا، اين منزلت و شرف ها پيوسته برقرار باد.\n\nمحصول بيت ــ مملكت به محبت و طالع و دولت وزير فخر مى\u200Cكند، يارب اين مقام\u200Cها و اين شرف\u200Cها و اين منزلت\u200Cها جاودان بماند.\n\nمعنی واژگان:ياربّ: خدا کند/ جاودان: هميشگي، پايدار /قدر: ارج، ارزش/ معاني: برجستگي ها"
      },
      {
        "text": "مسندفروز دولت کان شکوه و شوکت / برهان ملک و ملت بونصر بوالمعالی",
        "explanation": "معنی بیت: خواجه برهان الدّين ابونصر فتح الله، دليل محکمي براي مملکت و دين و روشني بخش تخت دولت و معدن بزرگي و عظمت است.\n\nمحصول بيت ــ وزيرى كه ذكرش گذشت مسند فروز دولت است يعنى سبب روشنى و شكوه دولت است و شخصآ معدن شكوه و هيبت مى\u200Cباشد آن\u200Cكه واقعآ برقرارى سلطنت و ملت است ابونصر پسر ابوالمعالى است خلاصه وزيرى است كه اوصاف مذكور در او جمع شده و با اين القاب معروف است.\n\nمعنی واژگان:مسندفروز: درخشان کننده ي کرسي وزارت/ دولت: مجموعه ي اداره کنندگان مملکت /کان: معدن/ شکوه: جلال/ شوکت: عظمت/ برهان: نشانه ي واضح و آشکار/ ملت: دين/ ابونصر ابوالمعالي: خواجه برهان الدين وزير امير مبارزالدين محمد."
      }
    ]
  },
  {
    "title": "غزل شماره ۴۶۳ حافظ",
    "verses": [
      {
        "text": "سلام الله ما کر اللیالی / و جاوبت المثانی و المثالی",
        "explanation": "معنی بیت: سلام بر خدا تا شبها آید و باز آید و تا سیم دوم عود با سیم سوم آن هماهنگ گردد."
      },
      {
        "text": "علی وادی الاراک و من علیها / و دار باللوی فوق الرمال",
        "explanation": "معنی بیت: بیت اول و دوم موقوف المعانی است (درود خدا باد) بر وادی اراک و کسانی که در آن وادیند و بر خانه ای که در لوی بر بالای تپه های ریگ است ."
      },
      {
        "text": "دعاگوی غریبان جهانم / و ادعو بالتواتر و التوالی",
        "explanation": "معنی بیت: درود خدا باد بر وادی اراک و کسانی که در آن وادیند و بر خانه ای که در لوی بر بالای تپه های ریگ است ."
      },
      {
        "text": "به هر منزل که رو آرد خدا را / نگه دارش به لطف لایزالی",
        "explanation": "معنی بیت: خدايا، يار من به هر منزلي که مي رسد،او را با لطف و عنايت ابدي خود محافظت فرما.\n\nمحصول بيت ــ يارب آن جانان سفر كرده به هر منزل كه روى آرد يعنى توجه كند، وى را به حفظ لايزالى حفظ كن. مراد: هر كجا رود از بلايا نگهدارش.معنی واژگان:منزل: توقفگاه وسط راه/ روآرد: توجه کند، برود/ خدا را: خدايا، براي خدا (استعمال خدا را به جاي خدايا در شعر حافظ وجود دارد – او نمي ديدش و از دور خدا را مي کرد)/ لطف لايزالي: عنايت الهي."
      },
      {
        "text": "منال ای دل که در زنجیر زلفش / همه جمعیت است آشفته حالی",
        "explanation": "معنی بیت: دلا ، در سلسلة گیسوی او ناله و فریاد مکن که این پریشان حالی تو عین آسودگی خاطر و فراغ دل است ، چه با زلف یار قرینی\n\nمعنی واژگان:جمعيت: آرامش و خاطر جمع بودن/ آشفته حالي: پريشاني/ يعني پريشاني در زلف يار جمعيت است."
      },
      {
        "text": "ز خطت صد جمال دیگر افزود / که عمرت باد صد سال جلالی",
        "explanation": "معنی بیت: صد حسن دیگر بر جمال تو با روئیدن سبزة عذارت افزوده گشت ، از خدا خواهانم که زندگانی تو بصد سال شمسی جلالی برسد ؛ نگاه کنید بغزل ۴۵۴ شمارة ( ۱۷ )\n\nمعنی واژگان:خط: موهاي نرم و لطيف اطراف صورت معشوق/ جمال: زيبايي/ سال جلالي: منسوب به جلال الدوله ملکشاه سلجوقي که سال شمسي ايرانيان بر بنياد آن نهاده شده است"
      },
      {
        "text": "تو می‌باید که باشی ور نه سهل است / زیان مایه جاهی و مالی",
        "explanation": "معنی بیت: تو همانا باش و تندرست بمان و اگر تو نباشی ، تحمل خسارت حاصل از سرمایة و مقام آسان است ، مقصود آنکه ما بی تو بهیچ چیز التفاتی نداریم .\n\nمعنی واژگان:مايه: سرمايه/ جاهي: منسوب به مقام و مرتبه"
      },
      {
        "text": "بر آن نقاش قدرت آفرین باد / که گرد مه کشد خط هلالی",
        "explanation": "معنی بیت: بر آن صورتگر توانای صنع آفرین باید گفت که پیرامون ماه رخسار تو خط منحنی سبزه عذار را ترسیم کرد .\n\nمعنی واژگان:نقاش قدرت: مقصود خداست/ خط هلالي: مقصود موهاي نرم و لطيفي است که در اطراف صورت معشوق پديدار مي شود."
      },
      {
        "text": "فحبک راحتی فی کل حین / و ذکرک مونسی فی کل حال",
        "explanation": "معنی بیت: هر زمان محبت تو مایة آسودگی دل منست و یادت در هر حال همدم .\n\nمعنی بیت: بر آن صورتگر توانای صنع آفرین باید گفت که پیرامون ماه رخسار تو خط منحنی سبزه عذار را ترسیم کرد ."
      },
      {
        "text": "سویدای دل من تا قیامت / مباد از شوق و سودای تو خالی",
        "explanation": "معنی بیت: مرکز یا میان دل من تا رستخیز از اشتیاق و غلبة عشق تو تهی مباد .\n\nمعنی واژگان:سويدا: نقطه ي وسط قلب، نقطه ي سياه بين قلب/ شوق: اشتياق/سودا: عشق"
      },
      {
        "text": "کجا یابم وصال چون تو شاهی / من بدنام رند لاابالی",
        "explanation": "معنی بیت: من رند لاابالي گري رسوا کجا مي توانم به وصال شاهي تو برسم؟\n\nمحصول بيت ــ وصال چون تو شاهى را كجا به دست مى\u200Cآورم: من لاابالى و بى\u200Cپروا ورند بدنام چه\u200Cگونه مى\u200Cتوانم به وصالت برسم. مراد: من بدنام هيچ مناسبتى با آن نيكنام ندارم، زيرا كاملا برعكس و نقيض او هستم.\n\nمعنی واژگان:وصال: رسيدن به معشوق، وصل/ رند: در معني معمولي خود است، يعني زرنگ و زيرک در معني منفي آن/ لاابالي: بي بند و بار"
      },
      {
        "text": "خدا داند که حافظ را غرض چیست / و علم الله حسبی من سؤالی",
        "explanation": "معنی بیت: خدا آگاهست که حافظ چه مقصودی دارد و علم خداوند برای دانستن خواسته و مطلوب من کفایت می کند ."
      }
    ]
  },
  {
    "title": "غزل شماره ۴۶۴ حافظ",
    "verses": [
      {
        "text": "بگرفت کار حسنت چون عشق من کمالی / خوش باش زان که نبود این هر دو را زوالی",
        "explanation": "معنی بیت: کار زیبائی تو مانند مهرورزی من بحد کمال رسید ، شاد باش ، چه این هر دو را نابودی نباشد .\n\nمعنی واژگان:کمال گرفتن: کامل شدن/ حسن: زيبایي/ زوال: نابودي و از بين رفتن."
      },
      {
        "text": "در وهم می‌نگنجد کاندر تصور عقل / آید به هیچ معنی زین خوب‌تر مثالی",
        "explanation": "معنی بیت: با خیال و پندار هم راست نمی آید که خرد بتواند بهر حال بهتر از این نمونة حسنی تصور کند .\n\nمعنی واژگان:وهم: خيال، تصور/ نمي گنجد: جاي نمي گيرد/ تصور: خيال کردن/ به هيچ معني: به هيچ وجه/خوبتر: زيباتر/ مثال: مانند."
      },
      {
        "text": "شد حظ عمر حاصل گر زان که با تو ما را / هرگز به عمر روزی روزی شود وصالی",
        "explanation": "معنی بیت: اگر در همة عمر یک روز هم وصل تو قسمت ما شود بهرة ما از زندگی به دست آمده است\n\nمعنی واژگان:شد: مي شود/ حظ: بهره، لذت/. حاصل: به دست آمده./ روزي: نصيب، ميسر./ وصال: رسيدن به معشوق"
      },
      {
        "text": "آن دم که با تو باشم یک سال هست روزی / وان دم که بی تو باشم یک لحظه هست سالی",
        "explanation": "معنی بیت: در حالي که چشمم خيال و تصوّري از خواب ندارد و نمي خوابد.\n\nمحصول بيت ــ زمانى كه با تو هستم يكسال براى من مثل يك روز است. ولى اگر بى\u200Cتو باشم يك ساعت به نظرم يك سال مى\u200Cآيد. چون\u200Cكه زمان وصال هر قدر هم طولانى باشد به نظر عاشق كوتاه مى\u200Cآيد (براى عاشق كوتاه است). و برعكس ايام فراق هر قدر كوتاه هم باشد باز برايش طولانى است.\n\nمعنی واژگان:آن دم: آن هنگام./ لحظه: دم، مدت کم"
      },
      {
        "text": "چون من خیال رویت جانا به خواب بینم / کز خواب می‌نبیند چشمم به جز خیالی",
        "explanation": "معنی بیت: من صورت خیالی چهرة ترا در رؤیا نتوانم دید ، چه دیدة من از خفتن جز خیال چیزی نمی بیند .\n\nمعنی واژگان:خيال: تصور، وهم/. جانا: اي معشوق من."
      },
      {
        "text": "رحم آر بر دل من کز مهر روی خوبت / شد شخص ناتوانم باریک چون هلالی",
        "explanation": "معنی بیت: بر دل من مهری آور که بسبب عشق ورزی بر چهرة نیکوی تو پیکرم زار و نزار مانند ماه یکشنبه است .\n\nمعنی واژگان:مهر: عشق/  شخص: جسم، بدن/ ناتوان: ضعيف/ باريک: لاغر و نحيف./ هلال: ماه در شبهاي اول و دوم."
      },
      {
        "text": "حافظ مکن شکایت گر وصل دوست خواهی / زین بیشتر بباید بر هجرت احتمالی",
        "explanation": "معنی بیت: ای حافظ ، اگر خواهان پیوستن بیاری ، شکوه مکن ، تو باید بیش از این برکشیدن بار فراق بردباری نمائی .\n\nمعنی واژگان:شکايت کردن: گله کردن/ وصل: رسيدن به دوست/ هجر: فراق، دوري از معشوق/ احتمال: تحمل، صبر"
      }
    ]
  },
  {
    "title": "غزل شماره ۴۶۵ حافظ",
    "verses": [
      {
        "text": "رفتم به باغ صبحدمی تا چنم گلی / آمد به گوش ناگهم آواز بلبلی",
        "explanation": "معنی بیت: بامداد پگاه به باغ روی آوردم تا گلی بچینم ، ناگهان آوای هزار دستانی بگوشم رسید"
      },
      {
        "text": "مسکین چو من به عشق گلی گشته مبتلا / و اندر چمن فکنده ز فریاد غلغلی",
        "explanation": "معنی بیت: بلبل بیچاره مانند من ببلای عشق گلی گرفتار آمده ودرچمن از بانگ خود غلغله و شوری بپا کرده بود.\n\nمعنی واژگان:مسکين: بيچاره/ مبتلا: دچار چمن: باغ/ غلغل: شور و همهمه."
      },
      {
        "text": "می‌گشتم اندر آن چمن و باغ دم به دم / می‌کردم اندر آن گل و بلبل تاملی",
        "explanation": "معنی بیت: در آن چمن و باغ پيوسته مي گشتم و به کار عشق آن گل و بلبل دقّت و تأمّل مي کردم.\n\nمحصول بيت ــ در چمن آن باغ مى\u200Cگشتم و جولان مى\u200Cدادم، و دمبدم وضع و حال گل و بلبل را زيرنظر مى\u200Cگرفتم و ملاحظه مى\u200Cكردم: درباره گل و بلبل و چگونگى حالشان فكر مى\u200Cكردم و تأمل مى\u200Cنمودم.\n\nمعناى اين بيت هم به بيت زير بستگى دارد.\n\nمعنی واژگان:مي گشتم: گردش مي کردم/ دمبدم: لحظه به لحظه/تأمل: دقت"
      },
      {
        "text": "گل یار حسن گشته و بلبل قرین عشق / آن را تفضلی نه و این را تبدلی",
        "explanation": "معنی بیت: گل با زیبائی دمساز و هزار دستان یار عشق بود ؛ گل کرم و لطفی به بلبل نمی کرد و بلبل را هم دگرگون نمیشد تا از عاشقی دست کشد .\n\nمعنی واژگان:يار: دمساز و قرین ،صاحب/ حسن: زيبايي/ قرين: همدم/ تفضّل: مهرباني، نيکويي/ تبدّل: دگرگوني"
      },
      {
        "text": "چون کرد در دلم اثر آواز عندلیب / گشتم چنان که هیچ نماندم تحملی",
        "explanation": "معنی بیت: آوای هزار دستان در دل من تأثیر کرد و حالم آن گونه شد که مرا شکیبایی و خودداری دیگر بر جای نماند .\n\nمعنی واژگان:عندليب: بلبل/ تحمل: صبر و شکيبايي و توانايي."
      },
      {
        "text": "بس گل شکفته می‌شود این باغ را ولی / کس بی بلای خار نچیده‌ست از او گلی",
        "explanation": "معنی بیت: گلهای بسیار در گلزار گیتی می شکفد ، اما کسی بی آزار و سرزنش خار گلی از گلستان جهان نچیده است ؛ مقصود آنکه نوش دنیا با نیش همراه است .\n\nمعنی واژگان:بس: بسيار/ باغ را: براي اين باغ/ بلا: زحمت."
      },
      {
        "text": "حافظ مدار امید فرج از مدار چرخ / دارد هزار عیب و ندارد تفضلی",
        "explanation": "معنی بیت: اي حافظ، از گردش روزگار انتظار گشايش کاري نداشته باش؛ زيرا که فلک هزار عيب دارد و حتّي يک لطف و عنايت نيز ندارد.\n\nمحصول بيت ــ اى حافظ از دور اين چرخ اميد فرح و فرج نداشته باش.\n\nيعنى از فلك اميد شادى و سرور نداشته باش، چون كه هزار عيب دارد و اما نه يك هنر و نه لطفى و احسانى دارد.\n\nمعنی واژگان:اميد فرج: اميد رستگاري/ فرج : گشایش کار  /مدار: گردش/ چرخ: آسمان/ تفضل: مهرباني و نيکويي"
      }
    ]
  },
  {
    "title": "غزل شماره ۴۶۶ حافظ",
    "verses": [
      {
        "text": "این خرقه که من دارم در رهن شراب اولی / وین دفتر بی‌معنی غرق می ناب اولی",
        "explanation": "معنی بیت: این دلقی که من برتن پوشیده دارم؛سزاوارتر آن است که برای خرید باده به گرو گذاشته شود و دفتردانش مارا که حقیقتی درآن نیست،به آب می خالص شستن سزاوارتراست.\n\nمعنی واژگان:خرقه: لباس درويشي و صوفيانه/ رهن: گرو/اولي: بهتر است، سزاوارتر/ دفتر بي معني: کتابي که در آن سخن از عشق نيست/ مي ناب: شراب خالص"
      },
      {
        "text": "چون عمر تبه کردم چندان که نگه کردم / در کنج خراباتی افتاده خراب اولی",
        "explanation": "معنی بیت: چون زندگانی خود را ضایع کردم،هر چند نگریستم،دریافتم سزاوارتر آن است که در گوشۀ میکدۀ رندان مست و خراب بمانم.\n\nمعنی واژگان:تبه کردم: از بين بردم، بدون فايده از دست دادم/ چندان که: هر قدر که/نگه کردم: توجه کردم/ خرابات: ميخانه/ خراب: مست مست"
      },
      {
        "text": "چون مصلحت اندیشی دور است ز درویشی / هم سینه پر از آتش هم دیده پرآب اولی",
        "explanation": "معنی بیت: چون به اندیشۀ سود و صلاح خود بودن ازآئین درویشی و فقر که تسلیم و رضاست دوراست؛پس چه بهترکه عاشق صادق همواره در سوز و گداز باشد واشک وی روان.\n\nمعنی واژگان:مصلحت انديشي: خير و صلاح خود را در نظر گرفتن/ درويشي: صوفي گري حقيقي/ پر از آتش: پر از آتش عشق/ پرآب: پر از اشک/ مصلحت انديشي فردي (از غير درويش حقيقي) آرامش دل و خندان بودن است و وقتي درويش از اين مصلحت انديشي دور مي شود سينه اش پر از آتش عشق مي شود و چشماني گريان پيدا مي کند"
      },
      {
        "text": "من حالت زاهد را با خلق نخواهم گفت / این قصه اگر گویم با چنگ و رباب اولی",
        "explanation": "معنی بیت: وضع و حال پارسای ریاکار را با مردم نخواهم گفت و اگر باز گویم سزاوارتر آن است که سرگذشت وی آشکارا با نوای چنگ و رباب بگویم(تا بیش دیگران را نفریبد)\n\nمعنی واژگان:حالت: وضع/ زاهد: مقصود زاهد رياکار است/ چنگ و رباب: دو آلت موسيقي است./ حافظ مي خواهد بگويد که حالت زاهد رياکار آن قدر بد است که گفتني نيست اما مي گويد اگر بگويم همراه ساز و آواز مي گويم که حالت طنز و شوخي داشته باشد."
      },
      {
        "text": "تا بی سر و پا باشد اوضاع فلک زین دست / در سر هوس ساقی در دست شراب اولی",
        "explanation": "معنی بیت: تا حال گردون بدین گونه پریشان و نا بسامان باشد،سزاوارآن است که در دست ساغر گیری و در سرهوای دیدار ساقی داشته باشی.\n\nمعنی واژگان:بي سر و پا: بي آغاز و انجام، پست و حقير/ زين دست: اين طور، اينگونه/ هوس: عاشقي، شيفتگي"
      },
      {
        "text": "از همچو تو دلداری دل برنکنم آری / چون تاب کشم باری زان زلف به تاب اولی",
        "explanation": "معنی بیت: ازدلبری چون تو دل برنمی گیرم و چون مقررشده است که خشم وآزارتحمل کنم،به هرحال سزاوارترآن است که این محنت ازآن گیسوی تابداربه من برسد.\n\nمعنی واژگان:دلدار: معشوق/ دل برکندن: صرفنظر کردن، منصرف شدن/ تاب کشيدن: رنج کشيدن/ باري: در هر حال/ بتاب: پرچين و شکن، تابدار/ تاب:خشم وآزار."
      },
      {
        "text": "چون پیر شدی حافظ از میکده بیرون آی / رندی و هوسناکی در عهد شباب اولی",
        "explanation": "معنی بیت: چون کهنسال و ناتوان شدی ازمیخانه بیرون شو؛سزاوارترآن است که درروزگارجوانی بی قیدی و هوسبازی کنندنه هنگام پیری و ناتوانی.\n\nمعنی واژگان:رندي: در معني منفي آن است؟ /شباب: جواني"
      }
    ]
  },
  {
    "title": "غزل شماره ۴۶۷ حافظ",
    "verses": [
      {
        "text": "زان می عشق، کز او پخته شود هر خامی / گر چه ماه رمضان است بیاور جامی",
        "explanation": " معنی بیت: از آن باده ی محبت که هر خام طبع و نادان را آزموده و مجرب می سازد، اگرچه ماه رمضان است، ساغری بیاور و به ما بنوشان.\n\nمعنی واژگان:پخته: باتجربه/ خام: بي تجربه قواعد:مي عشق: (اضافه تشبيهي) يعني عشق به شراب تشبيه شده است که اولاً در ماه رمضان مي توان آن را نوشيد ثانياً هر خامي را پخته مي کند."
      },
      {
        "text": "روزها رفت که دست من مسکین نگرفت / زلف شمشادقدی، ساعد سیم‌اندامی",
        "explanation": "معنی بیت: مدت ها سپری شد که دستم به گیسوی شمشاد قامتی و به بازوی سیم تنی نرسید یا به این معنی باشد که مدت ها گذشت که گیسوی شمشاد قامتی و بازوی سیم تنی دستگیر من در کار عشق نشد.\n\nمعنی واژگان:مسکين: بيچاره/ (در بعضي از نسخ به جاي زلف شمشاد قد «ساقي شمشادقد» آمده است که مناسب تر به نظر مي رسد)/ شمشادقد: معشوق بلند بالا و خوش اندام/ ساعد: ساق دست/ سيم اندام: سپيد اندام نقره گون بدن"
      },
      {
        "text": "روزه هر چند که مهمان عزیز است ای دل / صحبتش موهبتی دان و شدن، انعامی",
        "explanation": "معنی بیت: دلا، اگرچه روزه مهمانی گرامی است، مصاحبتش را عطیه ای بدان و رفتنش را نعمت بخشی الهی بشمار.\n\nمعنی واژگان:روزه: مقصود ماه روزه يعني رمضان است/ اي دل: اي عزيز من/ صحبت: همنشيني، (بودن)/ موهبت: بخشش خدايي/ شدن: رفتن، سپري شدن/ انعام: بخشش، احسان."
      },
      {
        "text": "مرغ زیرک به در خانقه اکنون نپرد / که نهاده‌ست به هر مجلس وعظی دامی",
        "explanation": "معنی بیت: مرد آگاه دل و هوشیار در این روزگار به در خانقاه نمی رود، چه در محفل اندرزگویی و موعظه دام فریبی گسترده است.\n\nمعنی واژگان:مرغ زيرک: مقصود انساني داناست/ خانقه: صومعه، خانقاه."
      },
      {
        "text": "گله از زاهد بدخو نکنم؛ رسم این است / که چو صبحی بدمد، در پی‌اش افتد شامی",
        "explanation": "معنی بیت: از پارسای تندخو جای گله نیست، آیین جهان چنین است که صبح و شام و نیک و بد هر دو در گیتی باشد و از پی یکدیگر آید.\n\nمعنی واژگان:بدخو: بداخلاق، ناصالح/ گله کردن: شکايت کردن/در پيش افتد: به دنبالش بيايد."
      },
      {
        "text": "یار من چون بخرامد به تماشای چمن / برسانش ز من ای پیک صبا پیغامی",
        "explanation": "معنی واژگان:بخرامد: با ناز و لطافت راه مي رود/ تماشاي چمن: گردش در باغ"
      },
      {
        "text": "آن حریفی که شب و روز می صاف کشد / بود آیا که کند یاد ز دردآشامی؟",
        "explanation": "معنی بیت: پیغامم این است که آیا یار پیاله نوشی که شبانه روز باده صافی می نوشد، تواند بود که از باده گساری کهنه کار مانند من یادی کند؟!\n\nمعنی واژگان: حريف: يار، دوست، معشوق/ بود آيا: آيا ممکن است/ دردآشام: کسي که ته جام شراب ديگران را مي نوشد"
      },
      {
        "text": "حافظا گر ندهد دادِ دلت آصف عهد / کام دشوار به دست آوری از خودکامی",
        "explanation": "معنی بیت: ای حافظ اگر به داد دل تو آصف روزگار وزیر عصر نرسد، از یار خودکامه حاصل تو ناکامی خواهد بود ، شاید مراد از آصف عهد خواجه جلال الدین تورانشاه وزیر شاه شجاع باشد.\n\nمعنی واژگان:داد دادن: حق کسي را ادا کردن/ آصف: نام وزير حضرت سليمان بوده است که حافظ آن را به صورت عام به معني وزير استعمال مي کند/ عهد: زمان/ کام: آرزو/ خودکامي: خودسري، خودپسندي"
      }
    ]
  },
  {
    "title": "غزل شماره ۴۶۸ حافظ",
    "verses": [
      {
        "text": "که بَرَد به نزد شاهان ز من گدا پیامی؟ / که به کوی مِی‌فروشان دو هزار جم به جامی",
        "explanation": "معنی بیت: کیست که از این درویش تهیدست به پادشاهان پیغامی برساند که در کوی عشق و معرفت دو هزار جمشید را با همه تجمل و شکوه پادشاهی به یک ساغر باده نمی خرند، حافظ در غزل دیگر فرماید:\n\nدر کوی عشق شوکت شاهی نمی خرند\n\nدعوی بنــدگی کن و اقرار چـــاکری\n\nمعنی واژگان:جم: جمشيد پادشاه پيشدادي که گويند در زمان او شراب کشف و رايج شده است."
      },
      {
        "text": "شده‌ام خراب و بدنام و هنوز امیدوارم / که به همت عزیزان برسم به نیک‌نامی",
        "explanation": "معنی بیت: من خراباتی و رسوا گشته ام ولی هنوز امیدآن دارم که به عنایت و توجه گرامیان و مقربان درگاه خدا نامی نیک بیابم یا به مرشدی نیک برسم.\n\nمعنی واژگان:خراب: مست مست/ همت: اراده، توجه قلبي، دعاي خير/ نيک نام: شخص خوشنام."
      },
      {
        "text": "تو که کیمیافروشی نظری به قلب ما کن / که بضاعتی نداریم و فکنده‌ایم دامی",
        "explanation": "معنی بیت: ای اکسیر فروش کیمیاگر، توجه و عنایتی به زر ناسره ی ما بکن که کالایی و سرمایه ای نداریم و دام طمع گسترده ایم تا مگر به لطف شما قلب ما زر شود.\n\nمعنی واژگان:کيميا: آنچه چيزهاي بي ارزش را به اشياء گرانبها تبديل مي کند، اکسير/ قلب: دل، هر چيز تقلبي/ بضاعت: کالا، سرمايه"
      },
      {
        "text": "عجب از وفای جانان که عنایتی نفرمود / نه به نامه‌ای پیامی نه به خامه‌ای سلامی",
        "explanation": "معنی بیت: از وفاداری یار در شگفتم که التفاتی نکرد؛ نه با نامه پیغامی فرستاد و نه با گردش قلم سلامی.\n\nمعنی واژگان:جانان: معشوق/ عنايت: توجه لطف آميز/ خامه: قلم، منظور نوشتن است."
      },
      {
        "text": "اگر این شراب خام است اگر آن حریف پخته / به هزار بار بهتر ز هزار پخته خامی",
        "explanation": "معنی بیت: اگر این باده هنوز پرورده و رسیده نیست و اگر آن همنشین بزم پرورده و خردمند است، باز هم هزار بار این شراب خام بر آن مدعی عقل رجحان دارد. در ضمن از لحاظ علم بدیع صنعت تضاد میان دو کلمه ی پخته و خام مراعات شده است.\n\nمعنی واژگان:خام: صفت شراب است که پخته ي آن بي اثر و در بعضي مذاهب مباح است/ حريف: در اينجا مدعي يا زاهد را مي گويد/ پخته: باتجربه (ضدخام)"
      },
      {
        "text": "ز رهم میفکن ای شیخ به دانه‌های تسبیح / که چو مرغ زیرک افتد نفتد به هیچ دامی",
        "explanation": "معنی بیت: ای شیخ با دانه های تسبیح مرا از راه راست منحرف نکن که چون مرغ هوشیار باشد به هیچ دامی گرفتار نمی شود. سعدی گوید:\n\nدر سر کار تو کردم دل و دین با همه دانش\n\nمرغ زیرک به حقیقت منم امروز و تو دامی\n\nمعنی واژگان:ز رهم ميفکن: مرا به دام گمراهي نينداز/ دانه هاي تسبيح: اشاره است به اين که در هر دامي دانه مي ريزند/ مرغ در مفهوم انسان در حافظ بسيار به کار رفته است – مرغ زيرک به در خانقه اکنون نپرد"
      },
      {
        "text": "سر خدمت تو دارم بخرم به لطف و مفروش / که چو بنده کمتر افتد به مبارکی غلامی",
        "explanation": "معنی بیت: اندیشه ی بندگی تو را در سر دارم، مرا به مهر و مدارا بخر و باز مفروش، چه مانند این بنده کمتر چاکری تواند بود که مبارک پی و فرخنده روی باشد.\n\nمعنی واژگان:سر: قصد/ بخرم: مرا به خود بپذيرد/ لطف: مهرباني/ مفروش: مرا از خود دور مکن، مرا از دست مده/ بنده: در اينجا در مفهوم «من» با خفض جناح است/ افتد: واقع مي شود، نصيب کسي مي شود."
      },
      {
        "text": "به کجا برم شکایت؟ به که گویم این حکایت؟ / که لبت حیات ما بود و نداشتی دوامی",
        "explanation": "معنی بیت: به نزد چه کس شکوه برم و این قصه بازگویم که لب نوشینت مایه ی زندگی ما بود ولی تو در صحبت و یاری ما استمرار و پایداری نداشتی.\n\nمعنی واژگان:شکايت: گله/ حکايت: ماجرا/ لبت حيات ما بود: يعني بوسه هايت مايه ي زندگي ما بود،يا سخنان شيرين تو مايه ي زندگاني ما بود/ نداشتي دوامي: آن را ادامه ندادي/ نداشتن دوام حيات يعني بدون لبان تو، همچون مردگانيم"
      },
      {
        "text": "بگشای تیر مژگان و بریز خون حافظ / که چنان کشنده‌ای را نکند کس انتقامی",
        "explanation": "معنی بیت: تیر نگاه از کمان مژگان رها کن و حافظ را بکش که از قاتلی چون تو زیبا هیچکس کین توزی نخواهد کرد.\n\nمعنی واژگان:گشودن تير مژگان: کشتن با نگاههاي عاشقانه و در عين حال عتاب آميز/خود ريختن: کشتن"
      }
    ]
  },
  {
    "title": "غزل شماره ۴۶۹ حافظ",
    "verses": [
      {
        "text": "أَتَتْ رَوائِحُ رَنْدِ الْحِمیٰ و زادَ غَرامی / فدای خاک در دوست باد جان گرامی",
        "explanation": "معنی بیت: بوی خوش عود اقامتگاه معشوق فراز آمد و بر شیفتگی من افزود، جان عزیز برخی و فدای غبار آستان دوست باد."
      },
      {
        "text": "پیام دوست شنیدن سعادت است و سلامت / مَنِ الْمُبَلِّغُ عَنّی إلی سُعادَ سلامی؟",
        "explanation": "معنی بیت: پیغام یار شنودن نیک بختی و ایمنی است، کیست که از من به سعاد (معشوق من) سلام برساند.\n\nمعنی واژگان:سعادت: خوشبختي/ سلامت: عافيت (معنوي)/ سعاد: از عرايس شعري عرب است که حافظ آن را در معني عام يعني معشوق استعمال کرده است"
      },
      {
        "text": "بیا به شام غریبان و آب دیدهٔ من بین / به سان بادهٔ صافی در آبگینهٔ شامی",
        "explanation": "معنی بیت: در محفل شبانه ی آوارگان دور از وطن گام بنه و سیل اشک مرا ببین که مانند شراب پالوده در شیشه ی شفاف شامی است؛ شام (سوریه) به ویژه حلب از قدیم در ساختن شیشه معروف بوده است. نگاه کنید به صفحه ی ۲۷۲ گلستان به کوشش نگارنده.\n\nمعنی واژگان:شام غريبان: معمولاً افراد غريب و دور از وطن به هنگام شام بسيار افسرده و دلتنگ هستند/ آب ديده: اشک/ بسان: مانند، همچون/ باده ي صافي: شراب صاف و زلال/ آبگينه ي شامي: شيشه اي که ساخت شام بوده است"
      },
      {
        "text": "إذا تَغَرَّدَ عَن ذِی الْأَراکِ طائرُ خَیرٍ / فَلا تَفَرَّدَ عَن رَوضِها أَنینُ حَمامي",
        "explanation": "معنی بیت: چون مرغ سعادت از ذی الاراک نغمه سراید ؛ از باغ و مرغزار ذی الاراک (محلی است در یمامه) ناله ی کبوتر دل من جدا مباد(مقصود آن که خدا کند که کبوتر دلم با آن پرندگان هم آواز شوند.)"
      },
      {
        "text": "بسی نماند که روز فراق یار سر آید / رَأَیْتُ مِن هَضَباتِ الْحِمیٰ قِبابَ خِیامِ",
        "explanation": "معنی بیت: به زودی ایام جدایی از دوست به پایان می رسد، چه از کوه ها و پشته های جایگاه ویژه ی معشوق قبه های خیمه ها را دیدم."
      },
      {
        "text": "خوشا دمی که درآیی و گویمت به سلامت / قَدِمْتَ خَیْرَ قُدومٍ نَزَلْتَ خَیْرَ مَقامِ",
        "explanation": "معنی بیت:بسیار دلپذیر است آن نفس که از در درآیی و من در حالیکه تندرست آمده ای، بگویم: در آمدی بهترین در آمدن و فرود آمدی در بهتر جایگاهی."
      },
      {
        "text": "بَعِدْتُ مِنْکَ وَ قَدْ صِرْتُ ذائباً کَهِلالٍ / اگر چه روی چو ماهت ندیده‌ام به تمامی",
        "explanation": "معنی بیت: از تو دور شدم و همانا چون ماه یک شبه گداختم ، اگر چه چهره ی چون ماه تو را به کمال ندیده ام."
      },
      {
        "text": "وَ إِن دُعِیتُ بِخُلْدٍ وَ صِرْتُ ناقِضَ عَهْدٍ / فما تَطَیَّبَ نَفْسی وَ ما اسْتَطابَ مَنامی",
        "explanation": "معنی بیت: و اگر خوانده شوم به بهشت جاودان و در همان حال پیمان دوستی را بشکنم، جان من خوش نمی شود و خوابم گوارا نمی گردد که گفته اند:\n\n یارا بهشت صحبت یاران همدم است."
      },
      {
        "text": "امید هست که زودت به بخت نیک ببینم / تو شاد گشته به فرماندهی و من به غلامی",
        "explanation": "معنی بیت: اميدوارم که به کمک بخت مساعد و نيک به زودي تو را ببينم؛ در حالي که تو به فرمانروايي شادماني و من به بندگي شاد و خرسندم.\n\nمحصول بيت ــ اميدوارم كه طالع بلند ياريم كند و تو را هرچه زودتر ببينم. پس تو به فرماندهى و من به فرمانبردارى شاد گرديم. تو به پادشاهى خرسند گردى و من از اين\u200Cكه بنده تو شده\u200Cام مسرور شوم.\n\nمن ارچه هيچ ندارم سزاى صحبت شاهان\n\nزبهر كار ثوابم قبول كن به غلامى"
      },
      {
        "text": "چو سِلْک دُرّ خوشاب است شعر نغز تو حافظ / که گاه لطف سبق می‌برد ز نظم نظامی",
        "explanation": "معنی بیت: کلام منظوم تو ، ای حافظ ، چون رشته ی مروارید است که در مقام باریک اندیشی و شیرینی بر شعر حکیم نظامی گنجوی پیشی می جوید.\n\nمعنی واژگان:سلک: رشته/ دُرِّ خوشاب: مرواريد آبدار/ نغز: دلکش/ گاه لطف: وقتي که از نظر لطافت و ظرافت سنجيده شود/ سبق بردن: پيش افتادن، پيشي گرفتن/ نظم: شعر، در استعمال اين کلمه دو نکته هست يکي اين که شعر نظامي را (شعر) نمي گويد بلکه (نظم) مي گويد که درجه اي فروتر از شعر است (اگرچه اين تفکيک دو اصطلاح جديد است) /نظامي: ابومحمد الياس بن يوسف نظامي گنجه اي، شاعر داستانسراي بزرگ قرن ششم که وفاتش در سال ۶۱۴ است."
      }
    ]
  },
  {
    "title": "غزل شماره ۴۷۰ حافظ",
    "verses": [
      {
        "text": "سینه مالامال درد است ای دریغا مرهمی / دل ز تنهایی به جان آمد خدا را همدمی",
        "explanation": "معنی بیت: سینه پر از درد و غم است، افسوس که مرهمی باید و دریغ می خورم که مرهمی نیست؛ دلم از تنهایی به جان رسید یعنی جانم به لب آمد، برای خدا بگویید هم نفسی کجاست!؟\n\nمعنی واژگان:مالامال: لبريز/ اي دريغا: نيست، وجود ندارد/ مرهم: داروي درد و زخم/ به جان آمدن: نزديک به مرگ شدن/ خدا را: خدايا/ همدم: همنشين، هم صحبت"
      },
      {
        "text": "چشم آسایش که دارد از سپهر تیزرو؟ / ساقیا جامی به من ده تا بیاسایم دمی",
        "explanation": "معنی بیت: کس از گردون شتابنده امید آرامش و راحت ندارد. ای ساقی باده به من بنوشان تا یک نفس آسایش یابم و غم را فراموش کنم.\n\nمعنی واژگان:چشم داشتن: توقع داشتن، انتظار داشتن/ آسايش: در دو معني به کار رفته است،يکي اين که فلک به مردم آسايش و راحتي بدهد، ديگر آنکه فلک از حرکت بازايستد و خود آسايش يابد/ سپهر تيزرو: شتابنده، فلک تندرو/ نظر حافظ اين است که آسايش در بي خبري است بنابراين به ساقي مي گويد که جامي به او بدهد/ در اين بيت سپهر و ساقي در مقابل يکديگر قرار دارند"
      },
      {
        "text": "زیرکی را گفتم: «این احوال بین»، خندید و گفت: / «صعب‌روزی، بوالعجب‌کاری، پریشان‌عالمی»",
        "explanation": "معنی بیت: به هوشیاری گفتم: این اوضاع را بنگر. خنده ای زد و پاسخ داد : روزگاری سخت و دشوار و کاری بس شگفت و جهانی آشفته و نا به سامان است.\n\nمعنی واژگان:زيرک: دانا/ احوال: اوضاع/ صعب: سخت/ بوالعجب يا بلعجب: پر از شگفتي و تعجب، کاري توأم با شعبده بازي/ عالم: جهان."
      },
      {
        "text": "سوختم در چاه صبر از بهر آن شمع چگل / شاه ترکان فارغ است از حال ما، کو رستمی؟",
        "explanation": "معنی بیت: در چاه شکیبایی از بهر وصال چشم و چراغ زیبایان شهر حسن خیز چگل گداختم، شاه ترکان یا خسروخوبان از حال ما خبری نمی گیرد و تفقدی نمی کند نجات بخشی چون رستم کجاست که ما را از بند برهاند.\n\nدر ضمن تلمیحی دارد به سرگذشت بیژن پهلوان ایرانی پسر گیو و عاشق شدن او بر منیژه دختر افراسیاب و آگاهی یافتن افراسیاب از این کار و زندانی کردن بیژن در چاه و سرانجام نجات وی به دست رستم که داستان آن به تفصیل در شاهنامه آمده است.\n\nمعنی واژگان:سوختم: تباه شدم و از بين رفتم يعني چنين خواهم شد/ چگل: ناحيه اي در جنوب قرقيزستان که مردم آنجا به زيبايي معروفند، ناحیه ای از طرف مشرق و جنوب به خلخ و از مغرب به تخس و از شمال به ناحیه ی قرقیز محدود است، شهرهای آن ترک نشین و اهالی آن شجاع و زیبا روی اند/ شمع چگل: چشم و چراغ نکویان يعني زيباروي خوش اندامي که در ميان زيبارويان آنجا مثل شمعي مي درخشد، زيباي زيبايان/ شاه ترکان: در اصل به معني افراسياب به نظر مي رسد، اما مقصود از شاه ترکان همان شمع چگل است، چون در اين ترکيب «ترک» معني زيبارو مي دهد/شاه ترکان فارغست از حال ما: يعني معشوق به حال ما توجهي ندارد/ رستم: نجات دهنده ي بيژن از چاه افراسياب/ رستم در اين بيت آن کسي است که عاشق انتظار دارد که معشوق را به او برساند."
      },
      {
        "text": "در طریق عشق‌بازی امن و آسایش بلاست / ریش باد آن دل که با درد تو خواهد مرهمی",
        "explanation": "معنی بیت: در آیین عاشقی ایمنی و آسودگی بلا کشیدن و مصیبت دیدن است، دلی که با بیماری عشق مرهم بجوید همواره مجروح و افگار باد و به درمان مرساد.\n\nمعنی واژگان:طريق: راه/ امن: راحت، امنيت/ آسايش: آسودگي/ بلا: مصيبت/ ريش: مجروح و خونين/ مرهم: دارو."
      },
      {
        "text": "اهل کام و ناز را در کوی رندی راه نیست / رهروی باید جهان سوزی نه خامی بی‌غمی",
        "explanation": "معنی بیت: کام جویان و نازپروردگان را به کوی عشق راه نمی دهند. در این راه سالکی باید که همانند آتش هستی سوز باشد نه بی دردی ناپخته و خام.\n\nمعنی واژگان:اهل کام: آنان که همواره به دنبال آرزوهاي خود مي روند/ اهل ناز: آنان که به مظاهر مادي افتخار مي کنند و در ناز و نعمت بسر مي برند/ رندي: حالت کسي که ظاهري بد و باطني نيک داشته باشد و از لحظات عمر در راه رسيدن به حق استفاده کند/ رهرو: سالک/ بايد: لازم است/ جهانسوز: آنکه بي اعتنا به همه چيز اين دنياي مادي باشد و دنيا را سوخته و طلاق داده فرض کند/ خام: بي تجربه، ناپخته/ بيغم: خونسرد، بدون غم و غصه ي (عشق)، شخص بي درد و بي احساس."
      },
      {
        "text": "آدمی در عالم خاکی نمی‌آید به دست / عالمی دیگر بباید ساخت وز نو آدمی",
        "explanation": "معنی بیت: در اين دنياي خاکي انسان حقيقي پيدا نمي شود، بايد جهان ديگري ساخت و انسان تازه ي ديگري نيز آفريد.\n\n محصول بيت ــ در عالم خاكى آدمى گير نمى\u200Cآيد. آدم خوب پيدا نمى\u200Cشود. پس عالم ديگرى بايد به وجود آورد و در آن عالم جديد از نو بايد مردم خوب خلق نمود. خواجه از اين\u200Cكه شخص خير و كريم پيدا نمى\u200Cشود شكايت مى\u200Cكند. مرادآدمى كه از خير برسد و نيكى كند ناياب است. آن\u200Cكه «ياى» آدمى را در مصرع اول نسبت گرفته اشتباه گرفته است.\n\nمعنی واژگان:آدمي: انسان/ عالم خاکي: همين دنيا، دنياي مادي/ آدم: حضرت آدم ابوالبشر که بتواند دوباره باعث بوجود آمدن انسانهاي ديگري شود"
      },
      {
        "text": "خیز تا خاطر بدان تُرک سمرقندی دهیم / کز نسیمش بوی جوی مولیان آید همی",
        "explanation": "معنی بیت: برخیز تا دل به زیبای سمرقندی بسپاریم که از باد ملایم سر کویش بوی خوش گردشگاه جوی مولیان به مشام می رسد.\n\nمعنی واژگان: خاطر: دل /خاطر دادن: عاشق شدن، علاقمند شدن/ ترک سمرقندي: شاهد زیبای شهر سمرقند/ در تعبيرات مختلف امير تيمور و رودکي و زيباي اهل سمرقند گفته شده است، که اولي به جهاني مردود است و دومي به جهت تضمين «بوي جوي موليان» تا حدي مورد قبول است و سومي بيش از همه مورد توجه است/ نسيم: بو/ جوي موليان: آب و ملکي در بخارا که در شعر رودکي سمرقندي آمده است"
      },
      {
        "text": "گریهٔ حافظ چه سنجد پیش استغنای عشق / کاندر این دریا نماید هفت دریا شبنمی",
        "explanation": "معنی بیت: برخیز تا دل به زیبای سمرقندی بسپاریم که از باد ملایم سر کویش بوی خوش گردشگاه جوی مولیان به مشام می رسد.\n\nمعنی واژگان:چه سنجد: چه ارزشي دارد/ پيش: در مقابل/ استغنا: بي نيازي/ هفت دريا: به نظر قدما عبارتست از: درياي عمان، درياي قلزم، درياي اخضر، درياي بربر، درياي اقيانوس، بحرالروم، درياي اسود، اما بعضي اين هفت دريا را چنين مي گويند: درياي چين، درياي مغرب، درياي روم، درياي نبطس، درياي طبريه، درياي جرجان، درياي خوارزم."
      }
    ]
  },
  {
    "title": "غزل شماره ۴۷۱ حافظ",
    "verses": [
      {
        "text": "ز دلبرم که رساند نوازش قلمی / کجاست پیک صبا گر همی کند کرمی؟",
        "explanation": "معنی بیت: کیست که از یار نامه ای که مرا با زبان قلم نواخته باشد برساند؟ قاصد باد بهاری کجاست؟ اگر لطفی کند و پیامی آورد به جاست.\n\nمعنی واژگان:دلبر: معشوق، دلدار/ نوازش قلمي: نامه اي مبني بر نوازش/ گر: تا شايد/ کرم کردن: بزرگواري کردن، بخشش کردن"
      },
      {
        "text": "قیاس کردم و تدبیر عقل در ره عشق / چو شبنمی است که بر بحر می‌کشد رقمی",
        "explanation": "معنی بیت: سنجیدم و دانستم که چاره گری عقل در کار عشق بی اثر است و بدان ماند که قطره ی شبنمی بر دریا نقشی زند که بی درنگ محو می شود.\n\nمعنی واژگان:قياس کردم: سنجيدم، مقايسه کردم/ و: فهميدم که/ تدبير: انديشه، چاره، فکر/ بحر: دريا/رقم: نوشته"
      },
      {
        "text": "بیا که خرقهٔ من گر چه رهن میکده‌هاست / ز مال وقف نبینی به نام من درمی",
        "explanation": "معنی بیت: بیا تا ببینی اگرچه از تنگدستی دلق من در میخانه به گرو مانده است؛ یک درم از مال وقف به اسم من نیست.\n\nمعنی واژگان:رهن: گرو/مال وقف: مالي که ثروتمندان براي خرج در راهي تعيين مي کنند و بايد در همان راه صرف شود و معمولاً حافظ زاهدان رياکار را متهم مي کند که از اين مال وقف استفاده مي کنند يعني مي خواهد بگويد اگرچه من اهل ميخانه هستم اما دزد و رياکار نيستم/ درم: مخفف درهم/ سکّه ي يک مثقالي نقره."
      },
      {
        "text": "حدیثِ چون و چرا دردِ سر دهد ای دل / پیاله گیر و بیاسا ز عمرِ خویش دمی",
        "explanation": "معنی بیت: دلا جستن چون و چرا درباره ی اوضاع و احوال روزگار سخنی ملال آور است، ساغر بگیر و یک نفس از زندگانی را به آسودگی و آرامش سپری کن.\n\nمعنی واژگان:حديث چون و چرا: بحث و جدال فلسفي و علمي/ اي دل: اي عزيز من/ پياله گير: جام شرابي به دست آور/ بياسا: آسوده باش و خوش باش/ دمي: لحظه اي"
      },
      {
        "text": "طبیبِ راه‌نشین درد عشق نشناسد / برو به دست کن ای مرده‌دل مسیح‌دمی",
        "explanation": "معنی بیت: حکیمان رهگذر از بیماری عشق علم و آگاهی ندارند، ای افسرده دل، برو و پزشک روحانی و عیسوی نفس بجوی که تو را حیات تازه بخشد.\n\nمعنی واژگان:طبيب راه نشين: در کشورهاي اسلامي پزشکان معمولي بوده اند که در شارع و بازار مي نشسته اند و مردمي را که امراض ساده اي داشتند معالجه مي کرده اند/ بدست کن: پيدا کن، به دست آور/ مرده دل: آن که دلش خالي از عشق است/ مسيح دم: (پزشکي که) نفسش مانند نفس حضرت عيسي عليه السلام مرده را زنده مي کند."
      },
      {
        "text": "دلم گرفت ز سالوس و طبل زیر گلیم / به آن که بر در میخانه برکشم عَلَمی",
        "explanation": "معنی بیت: از ظاهر نمایی و فریبندگی و پنهان کاری ملول شدم، بهتر آنست که درفش میگساری را بر در میکده برافرازم و آشکارا می  بنوشم. مسعود سعد گوید:\n\nگاه طبلی زنم به زیر گلیم\n\nگاه تیغی کشم به زیر سپر\n\nمعنی واژگان:دلم گرفت: دلتنگ شدم/ سالوس: فریب و تملق و چرب زبانی، رياکاري/ طبل زير گليم: پنهان کاري ،پنهان داشتن امری است که آن ظاهر و هویدا بود و شهرت یافته باشد/ به: بهتر است/ برکشم علمي: درفشي (بر در ميخانه) برافرازم، نشانه اي از خود بگذارم که محل مرا همه بدانند."
      },
      {
        "text": "بیا که وقت‌شناسان دو کون بفروشند / به یک پیاله میِ صاف و صحبتِ صنمی",
        "explanation": "معنی بیت: بیا و بنگر که آنان که قدر وقت را می شناسند و قیمت انفاس را می دانند دو جهان را به یک ساغر باده ی روشن معرفت و مصاحبت شاهدی دل آگاه معامله می کنند.\n\nمعنی واژگان:وقت شناسان: کسانی که دم را غنيمت مي شمارند و از لحظات عمر خود در راه شادي و طرب استفاده مي کنند، ابن الوقتهاي عارف/ دوکون: هر دو جهان/ مي صاف: شراب خالص و زلال و بدون درد/ صحبت: همنشيني/ صنم: بت، زيباروي خوش اندام"
      },
      {
        "text": "دوام عیش و تنعم نه شیوهٔ عشق است / اگر معاشرِ مایی بنوش نیش غمی",
        "explanation": "معنی بیت: راه و رسم عشق آن نیست که عاشق را در ناز و نعمت و خوشی بپرورد ، اگر همنشین ما عاشقانی، زهر غم را چو شربت شادی نوش کن.\n\nمعنی واژگان:دوام: پايداري، ادامه داشتن/ عيش: شادي و طرب/ تنعم: در ناز و نعمت به سر بردن/ شيوه: راه و روش/ معاشر: همدم، دوست، رفيق/بنوش: با لذت آن را تجربه کن/ نيش: نيشتر"
      },
      {
        "text": "نمی‌کنم گله‌ای لیک ابر رحمت دوست / به کِشته‌زار جگرتشنگان نداد نمی",
        "explanation": "معنی بیت: شکوه ای ندارم، اما ابر مهر و لطف جانان بر مزرع دل جگر سوختگان عشق آبی نیفشاند.\n\nمعنی واژگان:نمي کنم گله اي: شکايتي نمي کنم/ کشته زار: کشتزار، مزرعه/ جگر تشنه: کسي که سخت تشنه است."
      },
      {
        "text": "چرا به یک نیِ قندش نمی‌خرند آن کس / که کرد صد شکرافشانی از نیِ قلمی",
        "explanation": "معنی بیت: آن را که صدبار از یک نی خامه سخنان شیرین نثار می کرد سبب چیست که اکنون گفته ی وی رابه یک نی شکر نمی خرند و ارج نمی نهند؟\n\nمعنی واژگان:ني قند: نيشکر/نمي خرند: ارزش قائل نيستند/ صد: نشانه ي کثرت/ شکرافشاني: سخنان شيرين و دلپذير نوشتن/ ني قلمي: قلمي که از ني ساخته شده باشد"
      },
      {
        "text": "سزای قدر تو شاها به دست حافظ نیست / جز از دعای شبی و نیاز صبحدمی",
        "explanation": "معنی بیت: اي شاه، حافظ به جز دعاي شبان گاهي و راز و نياز سحرگاهي چيزي که لايق تو باشد، در اختيار ندارد.\n\nمحصول بيت ــ شاها جز از نياز شبانه و دعاى دم صبح، حافظ چيزى ندارد كه لايق قدر بلند تو باشد: يعنى تنها تحفه و هديه حافظ كه لايق مقام توست همان ثنا و نياز شب\u200Cها و دعاى روزهاست. مقصود: حافظ شب و روز دعاگويت است.\n\nمعنی واژگان:قدر: ارزش/ نياز: اظهار حاجت و نياز"
      }
    ]
  },
  {
    "title": "غزل شماره ۴۷۲ حافظ",
    "verses": [
      {
        "text": "اَحمَدُ اللهَ عَلی مَعْدِلَةِ السُلطانِ / احمدِ شیخ اُوِیسِ حسنِ ایلخانی",
        "explanation": "معنی بیت: خدای را بردادگری سلطان احمد شیخ اویس حسن ایلخانی سپاس میگزارم.\n\nمعنی واژگان:مقصود از اين سلطان احمد بن اويس بن حسن ايلخاني (يا ايلکاني)، چهارمين امير از امراي آل جلاير است (۷۸۴- ۸۱۳) ۷۴۰ تا ۸۳۶ در عراق فرمانروایی داشتند و برخی از فرمانروایان این سلسله بر آذربایجان و موصل و دیار بکر نیز حکم می راندند، و حافظ اين غزل را در زماني سروده است که مورد بي لطفي شاه شجاع قرار گرفته"
      },
      {
        "text": "خانِ بِنْ خان و شهنشاهِ شهنشاه‌نژاد / آن که می‌زیبد اگر جان جهانش خوانی",
        "explanation": "معنی بیت: پادشاه فرزند پادشاه و شاه شاهان از نسل شاه شاهان که اگر او را روح عالم بخوانی سزاوار است\n\nمعنی واژگان:خان: لقبي است ترکي که به سران قبيله گفته مي شود/ شهنشاه: شاه شاهان/ بن: (ابن)، پسر/ مي زيبد: شايسته است/ جان جهان: روح دنيا، باعث زندگي جهان و جهانيان"
      },
      {
        "text": "دیده نادیده به اقبال تو ایمان آورد / مرحبا ای به چنین لطف خدا ارزانی",
        "explanation": "معنی بیت: چشم من تو را دیدار ناکرده به بخت بلند تو گروید ، خوش آمدی و خانه بر تو گشاده باد ، ای آنکه شایستۀ اینگونه بخشایش و عنایت خدایی\n\nمعنی واژگان: نادیده: دیدار ناکرده/ ديده: چشم/ اقبال: خوشبختي/ مرحبا: آفرين/ لطف: رحمت و مهرباني/ ارزاني: درخور، شايسته"
      },
      {
        "text": "ماه اگر بی تو برآید به دو نیمش بزنند / دولت احمدی و معجزهٔ سبحانی",
        "explanation": "معنی بیت: اگر ماه بی تو طالع شود و از تو رخصت برآمدن نخواهد ، شکوه اقبال احمدی (اشاره بنام حضرت پیامبر اسلام و ممدوح احمد شیخ اویس)و معجزۀ خداوند سبحان (پاک و منزه)او را دو نیم خواهد کرد ؛ تلمیحی دارد به شق القمر معجز پیامبر گرامی اسلام\n\nمعنی واژگان:برآيد: بالا آيد، در آسمان ظاهر شود/ دولت: خوشبختي و قدرت/ احمدي: منسوب به احمد = محمدبن عبدالله صلي الله عليه و آله/ سبحاني: خدايي/ بيت اشاره است به معجزه ي شق القمر حضرت رسول (ص)"
      },
      {
        "text": "جلوهٔ بخت تو دل می‌برد از شاه و گدا / چشم بد دور که هم جانی و هم جانانی",
        "explanation": "معنی بیت: فروغ اقبال تو از خرد و بزرگ دلربایی می کند ، چشم ناپاک حسود دورباد که تو هم جان پاکی و هم محبوب جانها\n\nمعنی واژگان:جلوه: تجلي، پرتو و درخشش/ دل بردن: عاشق کردن، مسحور کردن/ چشم بد: چشم زخم/ جانان: معشوق"
      },
      {
        "text": "برشکن کاکل ترکانه که در طالع توست / بخشش و کوشش خاقانی و چنگزخانی",
        "explanation": "معنی بیت: کاکل ترکانه را دو تا کن و تاب بده و فخر کن که در طلوع اختر بخت تو بخشندگی خاقان پادشاه چین و جهانگیری و جنگ آوری چنگیز خان را طالع شناسان برای تو پیش بینی کرده اند.\n\nمعنی واژگان:کاکل بر شکستن: بر خود باليدن و به خود نازيدن/ ترکانه: چون ممدوح منسوب به خاندان ترک است/ طالع: سرنوشت/ خاقاني: منسوب به خاقان، عنوان پادشاهان چين و ترکان/ چنگز خان: مخفف چنگيزخان."
      },
      {
        "text": "گر چه دوریم به یاد تو قدح می‌گیریم / بعد منزل نبود در سفر روحانی",
        "explanation": "معنی بیت: هرچند از تو جداییم ، با خاطرۀ تو ساغر می نوشیم ، دوری مکانی در سفر جان نیست ؛ مقصود آنکه چون علاقۀ ما به تو پیوستگی جان با جان است ، بعد مسافت را اینجا اثری نباشد.\n\nمعنی واژگان:قدح مي گيريم: شراب مي نوشيم/ بعد: دوري/ سفر روحاني: سفري که جسماني نيست، سفري که مقصد آن ارتباط رواني است."
      },
      {
        "text": "از گل پارسیم غنچهٔ عیشی نشکفت / حبذا دجله بغداد و می ریحانی",
        "explanation": "معنی بیت: از بوتۀ گل سرخ سرزمین پارس غنچۀ خوشدلی برای من شکوفا نشد ، خوشا رودخانۀ دجله در کنار شهر بغداد و بادۀ خوش بوی ریحانی آن سرزمین (که وطن ممدوح من احمد شیخ اویس است)\n\nمعنی واژگان:گل پارسي: گلنار، بوته ي گلنار پارسي اشاره است به شاه شجاع/ حبّذا: خوشا، مرحبا/ مي ريحاني: نوعي شراب، شراب خوشبوي، شراب رقيق اخضر خوشبوي صافي و لطيف القوام/ دجله ي بغداد محل فرمانروايي احمد بن اويس حسن ايلخاني است."
      },
      {
        "text": "سر عاشق که نه خاک در معشوق بود / کی خلاصش بود از محنت سرگردانی",
        "explanation": "معنی بیت: سرآن بیدل که خاکسار آستان محبوب نباشد ، هرگز از رنج حیرت و سرگشتگی رهایی نخواهد یافت.\n\nمعنی واژگان:خلاص: رهايي/ محنت: غم و غصه/ سرگرداني: حيرت و پريشاني"
      },
      {
        "text": "ای نسیم سحری خاک در یار بیار / که کند حافظ از او دیدهٔ دل نورانی",
        "explanation": "معنی بیت: ای باد نرم بامدادی غباری از درگاه دوست بیاور تا با این سرمه چشم دل را روشن بسازم.\n\nمعنی واژگان:نسيم: باد/ ديده ي دل: چشم دل/ نوراني: روشن."
      }
    ]
  },
  {
    "title": "غزل شماره ۴۷۳ حافظ",
    "verses": [
      {
        "text": "وقت را غنیمت دان آن قدر که بتْوانی / حاصل از حیات ای جان این دم است تا دانی",
        "explanation": "معنی بیت: وقت عزیز و عمر گرانمایه را چندانکه توانی مغتنم بشمار و آنرا به سود خود بدان،محصول زندگی تو همین یک نفس حاضر و نقد است که در دسترس توست.\n\nمعنی واژگان:وقت: زمان، لحظه، که در مفهوم عرفاني وارد قلبي است/ غنيمت دان: فرصت شمار/ حاصل: نتيجه/ حيات: زندگي/ اي جان: کسي که همچون جان عزيز هستي/ دم: لحظه/ تا: هان، آگاه باش"
      },
      {
        "text": "کام‌بخشیِ گردون عمر در عوض دارد / جهد کن که از دولت دادِ عیش بستانی",
        "explanation": "معنی بیت: اگر فلک تو را به کام برساند،به دل این کام بخشی نقد عمر تو را می رباید،پس بکوش  از بخت مساعد حق خوش دلی و شادمانی را بگیری.\n\nمعنی واژگان:کام بخشي: به آرزو رساندن/ گردون: فلک، روزگار/ دولت: خوشبختي/ داد چيزي را ستدن: حق چيزي را ادا کردن"
      },
      {
        "text": "باغبان چو من زین جا بگذرم حرامت باد / گر به جای من سروی غیر دوست بنشانی",
        "explanation": "معنی بیت: ای باغبان،چون من از این جا کوچ کنم ،اگر در جای من سرو قامتی جز یار جای دهی، بر تو حلال و روا مباد.\n\nمعنی واژگان:بگذرم: بروم/ نشاندن: کاشتن/ شايد مقصود اين است که پس از مرگ من سروي بر خاک من بنشاني که نشاني از عشق من به معشوق بلندبالايي باشد: به روز واقعه تابوت ما ز سرو کنيد – که مي رويم به داغ بلندبالايي"
      },
      {
        "text": "زاهد پشیمان را ذوق باده خواهد کشت / عاقلا! مکن کاری کآورد پشیمانی",
        "explanation": "معنی بیت: زهد فروشی را که پس از یک عمر ریا کاری پشیمان شده است که چرا باده ننوشیده ، اکنون شوق و لذت باده گساری وی را هلاک می کند ؛ای عاقل تو به عیش و باده نوشی بپرداز تا پشیمان نشوی.\n\nمعنی واژگان:زاهد: مقصود زاهد رياکار است/ ذوق: جاذبه، علاقه/ خواهد کشت: به مرگ نزديک مي کند/ عاقلا: اي شخص عاقل/ در اين بيت زاهد را عاقل خوانده است زيرا عقل انسان را از باده خواري منع مي کند در صورتي که اگر عاشق بود چنين کاري نمي کرد (تقابل عقل و عشق)"
      },
      {
        "text": "محتسب نمی‌داند این قدر که صوفی را / جنس خانگی باشد همچو لعل رمانی",
        "explanation": "معنی بیت: محتسب این مقدار آگاهی ندارد که پشمینه پوش کالائی خانگی (به کنایه شراب خانگی) دارد که از سرخی به لعل اناری می ماند.\n\nمعنی واژگان:محتسب: آن که در شهر مأمور امر و نهي شرعي است و از قبيل زاهد رياکار و شيخ و واعظ است با اشاره اي به امير مبارزالدين، باز دارنده از منکرات/ اين قدر: اين اندازه/ جنس خانگي: شرابي که در خانه درست مي کنند/لعل: نام جواهري است سرخ رنگ/ رماني: به رنگ دانه هاي سرخ انار/ در اين بيت صوفي با نظر منفي معرفي شده است، يعني صوفي هم رياکار است و از جهتي با نظر مثبت معرفي شده است که صوفي حقيقي چاره اي جز پنهان کاري ندارد"
      },
      {
        "text": "با دعای شب‌خیزان ای شکردهان مستیز / در پناه یک اسم است خاتم سلیمانی",
        "explanation": "معنی بیت: ای نوشین دهان،از دعای سحر خیزان خشمگین مشو و خصومت مورز،چنا نکه انگشتری سلیمان یعنی خاتم سلطنت عالمگیرش در پناه اسم اعظم (نام مهین خدای) است،دعای عاشقان شب زنده دار هم برای حفظ مهر سلطنت حسن تو در حکم اسم اعظم است.\n\nمعنی واژگان:شب خيزان: شب زنده داران/ شکر دهان: معشوقي که دهان شيرين دارد (يعني بوسه هاي آن شيرين و سخنان شيرين هم مي گويد) و با اشاره به اين که اغلب شعرا همچنين حافظ دهان معشوق را به نگين انگشتري تشبيه مي کنند به جهت کوچکي و ظرافت آن/ مستيز: ستيزه مکن، مقابله مکن/ يک اسم: مقصود نام اعظم خداست/ خاتم: نگين انگشتري/ خاتم سليماني: نگين انگشتري حضرت سليمان که اسم اعظم بر روي آن حک شده بود و به همين جهت باعث حکومت او بر جن و انس شده بود"
      },
      {
        "text": "پند عاشقان بشنو و از در طرب بازآ / کاین همه نمی‌ارزد شغل عالم فانی",
        "explanation": "معنی بیت: به اندرز بیدلان گوش فرا ده و به شادی و طرب بپرداز که جاه و مقام این جهان زود گذر چندان ارزشی ندارد.\n\nمعنی واژگان:از در طرب بازآ: بسوي عيش و نوش بيا و به آن بپرداز/ اين همه: به اين اندازه ي زياد/ نمي ارزد: ارزش ندارد/ شغل: گرفتاري/ عالم فاني: دنياي از دست رونده و ناپايدار"
      },
      {
        "text": "یوسف عزیزم رفت ای برادران رحمی / کز غمش عجب بینم حال پیر کنعانی",
        "explanation": "معنی بیت: یوسف گرامیم از بر من رفت ،ای برادران بر من مهر  آورید که در اندوه جدائی و گم گشتگی یوسف حال یعقوب پیر کنعان را سخت زار می یابم ؛مقصود آن که حال من در فراق محبوب نیک بد است.\n\nمعنی واژگان:يوسف: اشاره به معشوق زيباروي خوش اندام است که حضرت يوسف مظهر آن است/ برادران: دوستان و در اينجا به مناسبت يوسف برادران آورده است که در داستان يوسف برادران نقشهاي مختلف و عجيبي داشتند/ پير کنعاني: پدر حضرت يوسف يعني يعقوب عليه السلام است ولي در اين بيت اشاره به عاشق پير يعني خودش دارد"
      },
      {
        "text": "پیش زاهد از رندی دم مزن که نتوان گفت / با طبیب نامحرم حال درد پنهانی",
        "explanation": "معنی بیت: در نزد پارسا از وارستگی و میگساری سخن مگوی ،چه با پزشکی که راز دار نباشد ،درد پنهانی نشاید باز گفتن.\n\nمعنی واژگان:زاهد: مقصود پرهيزکار رياکار و ظاهرساز است/ رندي: حالت کسي که ظاهري بد و باطني نيکو دارد و از همه ي لحظات عمر خود در راه رسيدن به حق استفاده مي کند/دم مزن: سخن مگو/ طبيب نامحرم: پزشکي که سرنگهدار مريض نيست."
      },
      {
        "text": "می‌روی و مژگانت خون خلق می‌ریزد / تیز می‌روی جانا ترسمت فرومانی",
        "explanation": "معنی بیت: از ما جدا می شوی و روی بر می تابی و تیر مژگانت خون مردم رابر خاک می ریزد ،سخت شتابان می روی ،جان من،یقین دارم که به زودی خسته می شوی و از رفتن باز می مانی.\n\nمعنی واژگان:مژگان: مقصود تير مژگان و تير نگاه است/ تيز: تند، با اشاره به تيزي مژگان قواعد: تیز: قید وصف و روش برای می روی"
      },
      {
        "text": "دل ز ناوک چشمت گوش داشتم لیکن / ابروی کماندارت می‌برد به پیشانی",
        "explanation": "معنی بیت: دل را از تیر نگاه تو حفظ کردم ولی ابروی کمانکش تو سخت روئی می کند و دلم را به گستاخی می برد؛مرحوم قزوینی برای گوش داشتن به معنی نگاه داشتن در حاشیۀ صفحۀ ۳۳۵ دیوان حافظ این بیت خواجه را به استشهاد آورده اند:\n\nای ملک العرش مرادش بده\n\nوز خطر چشم  بدش دار گوش\n\nو برای پیشانی به معنی بی شرمی و سخت روئی این بیت سعدی را ذکر کرده اند:\n\nچو آهن تاب آتش می نیارد\n\nچرا باید که پیشانی کند موم\n\nمعنی واژگان:ناوک: تير کوچک/ ناوک چشمت: تير نگاهت/ گوش داشتم: محفوظ داشتم و نگاه داشتم، حفظ کردم/ ابروي کماندار: معمولاً شعر ابرو را به کمان تشبيه مي کنند، در اينجا يعني ابروي تو که کمان دار است/ پيشاني: گستاخی، شوخي و بي شرمي/ يعني خود را و دل خود را از نگاه تو محفوظ داشتم ولي ديگر در مقابل ابروي تو توانايي خود را از دست داده ام."
      },
      {
        "text": "جمع کن به احسانی حافظ پریشان را / ای شکنج گیسویت مجمع پریشانی",
        "explanation": "معنی بیت: ای یاری که چین زلف تو جای گرد آمدن پریشانی دل ها یا مجمع دل های پریشان عاشقان است،با کاری نیک به حافظ آشفته حال جمعیّت خاطر و فراغ دل ببخش.\n\nمعنی واژگان:احسان: نيکي/ پريشان: آشفته حال/ شکنج: چين و شکن/ مجمع پريشاني: جمع کننده ي پريشاني (پارادوکس) يعني قسمت اول ضد قسمت دوم است مثل خراب آباد"
      },
      {
        "text": "گر تو فارغی از ما ای نگار سنگین‌دل / حال خود بخواهم گفت پیش آصف ثانی",
        "explanation": "معنی بیت: اي معشوق سنگ دل و بي رحم، اگر تو از حال ما آسوده خاطري، ما حال خود را نزد آصف ثاني خواهيم گفت.\n\nمحصول بيت ــ اى نگار سنگين دل «قسى القلب» اگر از من فارغى يعنى اگر مرا ترك كرده\u200Cاى پس من هم وضع و حال خودم را پيش آصف ثانى خواهم گفت، يعنى اگر مرا رها كنى و از من فارغ شوى من هم از دست تو به وزير اعظم شكايت خواهم كرد كه انتصاف از تو بگيرد.\n\nمعنی واژگان:فارغ: آسوده و بيخبر/ نگار: معشوق زيبارو/ سنگين دل: بيرحم و سنگدل/ آصف ثاني: آصف نام وزير حضرت سليمان بوده است و وزير ملک فارس را حافظ به لقب آصف ثاني مي خواهند چون فارس را ملک سليمان مي نامد"
      }
    ]
  },
  {
    "title": "غزل شماره ۴۷۴ حافظ",
    "verses": [
      {
        "text": "هواخواه توام جانا و می‌دانم که می‌دانی / که هم نادیده می‌بینی و هم ننوشته می‌خوانی",
        "explanation": "معنی بیت: ای جان عزیز من ،دوستدار تو ام و آگاهم که تو از هوا خواهی من با خبری،چه نا پدید و نا مرئی را به چشم بصیرت در می یابی و عرض حال نا نوشته را خود پی می بری ،حافظ در غزل دیگر فرماید:\n\nجام جهان نماست ضمیر منیر دوست\n\nاظهار احتیاج خود آن جا چه حاجتست؟\n\nمعنی واژگان:هواخواه: عاشق/ جانا: اي معشوق همچون جان من/ ناديده: آنچه را نديده اي، آنچه ديگران آن را نمي توانند ببينند/ننوشته: آنچه در ذهن هست و هنوز بر روي کاغذ نيامده است."
      },
      {
        "text": "ملامت‌گو چه دریابد میان عاشق و معشوق؟ / نبیند چشم نابینا خصوص اسرار پنهانی",
        "explanation": "معنی بیت: سرزنش کننده از آن چه در میان عاشق و معشوق می گذرد،آگاهی ندارد،چه آنکه دیدۀ دلش کورست،به ویژه اسرار نهان دل در نتواند یافت.\n\nمعنی واژگان:ملامت گو: سرزنش کننده، عيب کننده /چه دريابد: درک نمي کند، نمي فهمد/ خصوص: مخصوصاً/ اسرار: رازها"
      },
      {
        "text": "بیفشان زلف و صوفی را به پابازی و رقص آور / که از هر رقعهٔ دلقش هزاران بت بیفشانی",
        "explanation": "معنی بیت: گیسو پریشان کن و صوفی را به دست افشانی و پای کوبی بر انگیز تا از هر پارۀ خرقۀ وی هزار بت پندار و خود بینی فرو ریزی و معلوم شود که صو فی هنوز در بند شرک گرفتار است .\n\nمعنی واژگان:بيفشان: پريشان کن، رها کن/ پابازي: پاي کوبي، رقص /رقعه: وصله/ دلق: خرقه، لباس صوفي که از رقعه هاي به هم دوخته درست شده است/ بت: آنچه آن را مي پرستند/ بيفشاني: فروريزي/ در بيت مي خواهد بگويد وقتي زلف خود را براي آرايش فرو مي ريزي و پريشان کني باعث مي شود که صوفي رياکار به رقص و پايکوبي بپردازد و در نتيجه از وصله هاي خرقه اش بتهاي زيادي فرو ريزد، يعني آنچه در صوفي رياکار نيست يکتاپرستي است و همه ي وجود او شرک و رياست"
      },
      {
        "text": "گشادِ کار مشتاقان در آن ابروی دلبند است / خدا را یک نفس بنشین گره بگشا ز پیشانی",
        "explanation": "معنی بیت: گشایش مشکل آرزو مندان در آن ابروست که دل ها را به دام عشق گرفتارمی کند ،تو را به خدا سوگند یک دم قرار گیر گره از جبین بگشا و لبخندی بزن.\n\nمعنی واژگان:گشاد: گشايش/ مشتاقان: عاشقان /دلبند: دلکش، جذاب، عاشق کننده/ خدا را: براي خدا/ يک نفس: يک دم، يک لحظه/ گره از پيشاني گشودن: روي خوش نشان دادن و لطف کردن"
      },
      {
        "text": "ملک در سجدهٔ آدم زمین بوس تو نیت کرد / که در حُسن تو لطفی دید بیش از حد انسانی",
        "explanation": "معنی بیت: فرشتگان در هنگام سجده  بر آدم قصدشان بوسیدن خاک در گاه تو بود،چه در جمال تو لطیفۀ حسنی فراتر از حد آدمیزادگان دیدند؛در ضمن تلمیحی دارد به آفرینش آدم و سجده کردن فرشتگان بر وی به دستور خداوند،نگاه کنید به قرآن کریم آیۀ ۳۴ سورۀ بقره(۲) و چند آیۀ دیگر.\n\nمعنی واژگان:ملک: فرشته/ آدم: حضرت آدم ابوالبشر عليه السلام /سجده: زمين بوسيدن در مقابل کسي که شايسته است/ نيت کردن: به فکر و انديشه تکيه کردن، قصد کردن/ حسن: زيبايي /لطف: لطافت و مهرباني/ حد: اندازه قواعد: زمین بوس: اسم مصدر."
      },
      {
        "text": "چراغ افروز چشم ما نسیم زلف جانان است / مباد این جمع را یا رب غم از باد پریشانی",
        "explanation": "معنی بیت: نسیم گیسوی یار به خلاف دیگر بادها روشنی بخش چراغ دیدۀ ماست،پروردگارا،زلف جانان را که مجمع دل های عاشقان است،از تند باد تفرقه و جدائی تشویشی مرساد.\n\nمعنی واژگان:چراغ افروز: روشن کننده/ نسيم: بو، باد ملايم/ جانان: معشوق/ مباد: خدا نکند/ اين جمع: عاشقان/ اگر نسيم را به معني باد ملايم حساب کنيم در اينجا چراغ افروزي مي کند که کاري خلاف قاعده است يعني باد چراغ را خاموش مي کند (اين مضمون را حافظ باز هم در اشعار خود آورده است: ز کوي يار مي آيد نسيم باد نوروزي – از اين باد ار مدد خواهي چراغ دل برافروزي"
      },
      {
        "text": "دریغا عیش شب‌گیری که در خواب سحر بگذشت / ندانی قدر وقت ای دل مگر وقتی که درمانی",
        "explanation": "معنی بیت: افسوس که به خواب سحری فرو رفتیم و فرصت خوشدلی و شادی پگاه را از دست دادیم،دلا به ارزش وقت آن گاه پی می بری که در مانده و مضطر شوی و نتوانی به باز یافت آن چه از دست رفت، بپردازی.\n\nمعنی واژگان:دريغا: افسوس/ عيش شبگيري: شادي و نشاط سحرگاهي /خواب سحر: شکر خواب صبحگاهي /اي دل: اي عزيز من/ درماني: درمانده شوي"
      },
      {
        "text": "ملول از همرهان بودن طریق کاردانی نیست / بکش دشواری منزل به یاد عهد آسانی",
        "explanation": "معنی بیت: تنگ دل و رنجه خاطر از همسفران بودن آئین معرفت و کار شناسی نیست؛سختی پیمودن مراحل دشوار را به یاد روزگاری که با یاران به خوشی و شادی گذراندی تحمل کن.\n\nمعنی واژگان:ملول بودن: دلتنگ بودن، دلگير بودن/ همرهان: اطرافيان/ کارداني: دانستن امور در حد معقول و نهائي خود (در بعضي نسخ اين کلمه کارواني است که تناسب بيشتري دارد)"
      },
      {
        "text": "خیال چنبر زلفش فریبت می‌دهد حافظ / نگر تا حلقهٔ اقبال ناممکن نجنبانی",
        "explanation": "معنی بیت: ای حافظ،صورت خیالی حلقۀ گیسوی وی (محبوب) دلفریب است،به هوش باش تا حلقۀ در سرای امر محال را نکوبی(به کنایه یعنی در پی کوبیدن آهن سرد نباشی)که دسترسی به گیسوی او میسر نیست؛مصراع دوم چنان که مرحوم قزوینی در حاشیۀ صفحه ۳۳۶ دیوان حافظ آورده اند از بیت معروف انوری تضمین شده است:\n\nنگر تا حلقۀ اقبال نا ممکن نجنبانی\n\nسلیما،ابلها،لا بلکه محروما و مسکینا\n\nمعنی واژگان:خيال: تصور/ چنبر: حلقه، هر چيز خميده و دايره وار /اقبال ناممکن: خوشبختي به دست نيامدني/ مصراع دوم تضمين است از اين شعر انوري: نگر تا حلقه ي اقبال ناممکن نجنباني – سليما ابلها لابل که محروما و مسکينا"
      }
    ]
  },
  {
    "title": "غزل شماره ۴۷۵ حافظ",
    "verses": [
      {
        "text": "گفتند خلایق که تویی یوسف ثانی / چون نیک بدیدم به حقیقت به از آنی",
        "explanation": "معنی بیت: مردم گفتند که تو در جمال یوسف دومی،چون درست نگریستم به راستی بهتر از آنی که گفته اند.\n\nمعنی واژگان:خلايق: مردم/ يوسف: حضرت يوسف بن يعقوب عليهما السلام، که مظهر (سمبل) زيبايي است/ ثاني: دومين، همانند/ نيک: به خوبي، با دقت/ بديدم: نظر کردم/ به حقيقت: به راستي، حقيقةً/ به: بهتر"
      },
      {
        "text": "شیرین‌تر از آنی به شکرخنده که گویم / ای خسرو خوبان که تو شیرین زمانی",
        "explanation": "معنی بیت: با خندۀ نوشین از آن خوش تر و دل پذیر تری که ای شاه نکویان به تو بگویم که شیرین عصر و روزگار خود می باشی.\n\nمعنی واژگان:شيرين تر: مطبوع تر و دلپذيرتر/ شکر خنده: تبسم/ خسرو خوبان: پادشاه زيبايان، زيباي زيبايان/ شيرين: مقصود معشوق خسرو و فرهاد است که در زمان خود زيباي زيبايان بوده است"
      },
      {
        "text": "تشبیه دهانت نتوان کرد به غنچه / هرگز نبود غنچه بدین تنگ دهانی",
        "explanation": "معنی بیت: نمي توان دهان کوچک تو را به غنچه مانند کرد، زيرا هرگز دهان غنچه به تنگي و کوچکي دهان تو نيست.\n\nمحصول بيت ــ دهان تو را نمى\u200Cشود به غنچه تشبيه كرد، زيرا غنچه هرگز بدين تنگ دهانى نيست. مراد: غنچه اين\u200Cطور تنگ دهان نمى\u200Cشود كه تويى، يا خود به اين تنگ دهانى نباشد.\n\nمعنی واژگان:تشبيه: مانند کردن/ تنگ دهاني: کوچکي دهان"
      },
      {
        "text": "صد بار بگفتی که دهم زان دهنت کام / چون سوسن آزاده چرا جمله زبانی؟",
        "explanation": "معنی بیت: بار ها گفتی که مرا از زبان خود به کام می رسانی و بوسه می دهی،سبب چیست که مانند سوسن همه گفتار بی کرداری.\n\nمعنی واژگان:کام دادن: به آرزو رساندن /آن دهن: همان دهاني که وصفش را (بيت پيشين) کرده/ سوسن آزاده: گلي سفيد است که داراي ده پرچم است که شعرا آن را به ده زبان تشبيه کرده اند."
      },
      {
        "text": "گویی بدهم کامت و جانت بستانم / ترسم ندهی کامم و جانم بستانی",
        "explanation": "معنی بیت: می گوئی که مرا به مراد دل می رسانی و آن گاه جانم را می گیری ،یقین دارم که کام نا یافته جان مرا می ستانی.\n\nمعنی واژگان:بدهم کامت: ترا به آرزوي تو يعني وصال خود مي رسانم/ جانت بستانم: ترا مي کشم."
      },
      {
        "text": "چشم تو خدنگ از سپر جان گذراند / بیمار که دیده‌ست بدین سخت کمانی",
        "explanation": "معنی بیت: تیر نگاه دیدۀ تو از سپر جان گذر می کند ،چشم بیماری بدین نیرومندی کس ندیده است.\n\nمعنی واژگان:چشم: در اينجا صفت بيمار براي آن آمده است که ما خمارآلود بودن آن را که به بيماري تعبير شده است صفت آن آورده ايم/ خدنگ: در اصل نام چوبي است سخت و سبک که مناسب ساختن تير است، تير/گذراند: عبور مي دهد/ بيمار: همان چشم است/ سخت کماني:نیرومند، هرکسي که با قدرت زياد کمان سخت و محکم خود را مي کشيد به طوري که تير را از سپر رد مي کند"
      },
      {
        "text": "چون اشک بیندازیش از دیدهٔ مردم / آن را که دمی از نظر خویش برانی",
        "explanation": "معنی بیت: عاشقی را که یک نفس به چشم عنایت ننگری ،چون قطرۀ سرشک از دیدۀ مردم بر خاک اندازی و بی اعتبارش کنی؛ این غزل بیت تخلص ندارد و چنان که مرحوم قزوینی در حاشیۀ صفحۀ ۳۳۷ دیوان حافظ آورده اند در نسخ جدیده بعد از این بیت یک بیت دیگر که ظاهراً الحاقی است و خواسته اند که بیت تخلصی که کلمۀ حافظ در آن داشته باشد از آن بسازند….:\n\nاز پیش مران حافظ غمدیدۀ خود را\n\nکز عشق رخت داد دل و دین و جوانی\n\nمعنی واژگان:ديده: چشم/ بيندازيش از ديده ي مردم: اگر براي اشک باشد، او را چشم مردم فرومي اندازي، اگر براي شخص رانده شده از درگاه معشوق باشد، او را در نظر مردم بي اعتبار مي کني /دمي: لحظه اي از نظر خويش براني: از پيش چشم خود او را رد کني، به او بي اعتنايي کني"
      }
    ]
  },
  {
    "title": "غزل شماره ۴۷۶ حافظ",
    "verses": [
      {
        "text": "نسیم صبح سعادت! بدان نشان که تو دانی / گذر به کوی فلان کن، در آن زمان که تو دانی",
        "explanation": "معنی بیت: ای باد نرم بامداد نیک بختی به آن نام و نشانی که خود می شناسی در زمانی که متناسب می دانی ، به کوی فلان بگذر\n\nمعنی واژگان:نسيم صبح سعادت: مقصود معشوق است /تو داني: آنگونه که تو صلاح مي داني"
      },
      {
        "text": "تو پیک خلوت رازی و دیده بر سر راهت / به مردمی، نه به فرمان، چنان بران که تو دانی",
        "explanation": "معنی بیت: ای نسیم تو قاصد خلوتگاه رازی و چشم عشاق به راه تو دوخته است ، از روی مردمی و بزرگواری نه به حکم اجبار آنگونه برو که خود میدانی.\n\nمعنی واژگان:پيک: قاصد/ خلوت راز: خلوتگاهي که در آنجا رازهاي عاشقانه گفته مي شود/ ديده بر سر راهت: چشم عاشقان در انتظار توست/ مردمي: انسانيت/ فرمان: دستور"
      },
      {
        "text": "بگو که جان عزیزم ز دست رفت، خدا را / ز لعل روح‌فزایش ببخش آن که تو دانی",
        "explanation": "معنی بیت: ای نسیم ، به فلان بگو که جان گرامی من بر باد رفت ، تو را به خدا سوگند، از لعل لب روان پرور خود ، آنچه مصلحت میدانی ، به کرم به جان من برسان.\n\nمعنی واژگان:ز دست رفت: تباه شد، از ميان رفت /خدا را: براي خدا/ لعل: استعاره است از لب معشوق/ روح افزا: زياد کننده جان، افزاينده ي روان/آن که تو داني: يعني بوسه يا پيغام دلگرم کننده"
      },
      {
        "text": "من این حروف نوشتم، چنان که غیر ندانست / تو هم ز روی کرامت، چنان بخوان که تو دانی",
        "explanation": "معنی بیت: ای نسیم این نامه را آنگونه حرف به حرف نوشتم که دیگری از آن آگاهی نیافت ، تو نیز کریمانه آنگونه بر وی بخوان که خود میدانی.\n\nمعنی واژگان:اين حروف: مقصود اين اشعار است، اين حرفها /کرامت: بزرگواري/ غیر: بیگانه ، رقیب ."
      },
      {
        "text": "خیال تیغ تو با ما، حدیث تشنه و آب است / اسیر خویش گرفتی، بکُش چنان که تو دانی",
        "explanation": "معنی بیت: تصور ما دربارۀ شمشیر تو داستان شوق تشنه به آب است(یعنی ما تشنه آب تیغ توایم )پس گرفتار عشق خویش را به تیغ هلاک بسپار ، آنگونه که دلخواه توست.\n\nمعنی واژگان:خيال: تصور/تيغ: شمشير، شايد مقصود عتاب و خطاب باشد/ حديث: داستان/ اسير خويش گرفتي: يعني ما را اسير عشق خود کرده اي (ما منتظر تيغ و کشتن هستيم)."
      },
      {
        "text": "امید در کمرِ زَرکِش‌ات چگونه ببندم؟ / دقیقه‌ای است نگارا در آن میان که تو دانی",
        "explanation": "معنی بیت: نمی توانم امیدوار باشم که دست من به کمربند زربافت تو برسد، ای یار زیبا ، نکتۀ باریکی در اینجاست که خود بهتر میدانی.\n\nمعنی واژگان:اميد بستن: اميدوار بودن/ کمر: کمربند زرکش: آنچه در آن رشته هاي طلا به کار رفته باشد/ دقيقه: نکته ي باريک، مقصود خود کمر است/ نگارا: اي معشوق زيباي من/ ميان: مقصود ميان کمربند است که همان کمر باشد"
      },
      {
        "text": "یکی است تُرکی و تازی، در این معامله حافظ / حدیث عشق بیان کن، بدان زبان که تو دانی",
        "explanation": "معنی بیت: در مسأله عشق زبان ترکی و زبان تازی یکسان است ، تو هم سخن عشق را به هر زبان که نیکو میدانی بازگو.\n\nمعنی واژگان:ترکي: زبان ترکي/ تازي: زبان عربي/ معامله: مقصود کار عشق است/ حديث: داستان"
      }
    ]
  },
  {
    "title": "غزل شماره ۴۷۷ حافظ",
    "verses": [
      {
        "text": "دو یار زیرک و از بادهٔ کهن دو منی / فراغتی و کتابی و گوشهٔ چمنی",
        "explanation": "معنی بیت: با دو دوست هوشیار و دو من شراب کهنه و آسوده دلی و دفتری شعر در کنار چمن باغی نشستن\n\nمعنی واژگان:زيرک: هوشمند و نکته دان/ باده ي کهن: شراب /کهنه دو من: مقدار زيادي (من را نبايد با من کنوني مقايسه کرد)/ فراغت: آسودگي و امنيت/ چمن: باغ"
      },
      {
        "text": "من این مقام به دنیا و آخرت ندهم / اگر چه در پِی‌ام افتند هر دم انجمنی",
        "explanation": "معنی بیت: به نظر من مقامی و مرتبه ایست که آن را به این جهان و آن جهان مبادله نخواهم کرد ، اگرچه گروهی هر نفس به استهزاء و تکفیر من برخیزند\n\nمعنی واژگان: مقام: موقعيت/ دنيا و آخرت: هر دو دنيا/ انجمن: جماعت"
      },
      {
        "text": "هر آن که کنج قناعت به گنج دنیا داد / فروخت یوسف مصری به کمترین ثمنی",
        "explanation": "معنی بیت: هرکس گوشۀ سرای خرسندی و آسوده دلی را با زر و خواستۀ دنیا مبادله کرده ، گویی یوسف را که عزیز مصر شد با همه حسن و جمال به کمترین بهایی فروخته است.\n\nمعنی واژگان: گنج: ثروت/ يوسف مصري: مظهر زيبايي/ ثمن: بها، مشهور است که برادران يوسف مصري او را به بهاي کمي فروختند"
      },
      {
        "text": "بیا که رونق این کارخانه کم نشود / به زهدِ همچو تویی، یا به فسق همچو منی",
        "explanation": "معنی بیت: ای زاهد بیا و از ما اعراض مکن که رونق و جمال کارخانۀ هستی و شکوه دستگاه وجود به سبب پارسایی کسی مانند تو یابد کاری یکی همچون من نمی کاهد.\n\nمعنی واژگان:بيا: يعني هم عقيده و موافق من شو/ رونق: اعتبار و ارزش /اين کارخانه: مقصود اين دنياست/ زهد: تقوي و پرهيزگاري/ فسق: گناهکاري"
      },
      {
        "text": "ز تندباد حوادث نمی‌توان دیدن / در این چمن که گلی بوده است یا سمنی",
        "explanation": "معنی بیت: به سبب وزش صرصر رویدادهای ناگوار نمی توان نشانی از گل و یاسمن در این باغ یافت ؛ مقصود آنکه تند باد حادثه همه چیز را از میان برده است.\n\nمعنی واژگان: چمن: باغ/ گل: گل سرخ محمدي /سمن: گل ياسمن سفيد"
      },
      {
        "text": "ببین در آینه جام نقش‌بندی غیب / که کس به یاد ندارد چنین عجب زَمنی",
        "explanation": "معنی بیت: در آینۀ جام جهان بین دل خود صورتگری دست قدرت غیبی را به چشم باطن بنگر که پیش ازین هیچ  کس روزگاری چنین شگفت انگیز به خاطر ندارد.\n\nمعنی واژگان: نقش بندي: صورت بندي و طراحي (سرنوشت)/ غيب: عالم پنهاني، عالمي دور از دسترس و تخيل ما/ عجب: عجيب/ زمن: عهد، زمان"
      },
      {
        "text": "از این سموم که بر طرف بوستان بگذشت / عجب که بوی گلی هست و رنگ نسترنی",
        "explanation": "معنی بیت: از این باد گرم مرگ آور که به سوی باغ وزید ، جای شگفتی است که هنوز بوی گلی به مشام میرسد یا رنگ گل نسترنی پیداست ، شاید در این بیت اشارتی به حملۀ امیر تیمور به فارس کرده باشد.\n\nمعنی واژگان:سموم: باد کشنده، باد گرم مرگ آور/ طرف: کنار/ عجب: عجيب است"
      },
      {
        "text": "به صبر کوش تو ای دل که حق رها نکند / چنین عزیز نگینی به دست اهرمنی",
        "explanation": "معنی بیت: دلا در شکیبایی سخت کوشش کن و پای دار که خداوند نمی گذارد که نگین پربهای شاهی به دست دیو پست خویی افتد(همانگونه که انگشتری نیز از دست دیو بازگرفته شد و به سلیمان رسید)\n\nمعنی واژگان:اي دل: اي عزيز من/ حق: خدا/ رها نکند: نمي گذارد/ عزيز نگين: اشاره است به سرزمين فارس/ اهرمن: شايد منظور تيمور باشد"
      },
      {
        "text": "مزاجِ دَهر تَبَه شد در این بلا حافظ / کجاست فکر حکیمی و رای برهمنی",
        "explanation": "معنی بیت: در این آزمون سخت و محنت گران سرشت و نهاد روزگار فاسد شد و اوضاع گیتی آشفته و مشوش گشت، اندیشه استوار فیلسوفی و دانایی دینی کجاست تا چاره ای بیندیشد.\n\nمعنی واژگان:مزاج: حالت/دهر: روزگار/تبه شد: فاسد شد/ حکيم: در اصل معني فيلسوف مي دهد ولي در ارتباط با مزاج همان طبيب معني کرديم/ راي: فکر، انديشه، (داراي ايهام به خاطر اضافه شدن به برهمن)/ برهمن: پيشواي دینی آیین برهمایی هندوان که مطلق خردمند و دانشمند معني مي دهد، در اینجا به ضرورت حفظ وزن شعر حرف دوم نیز ساکن خوانده می شود."
      }
    ]
  },
  {
    "title": "غزل شماره ۴۷۸ حافظ",
    "verses": [
      {
        "text": "نوش کن جامِ شرابِ یک منی / تا بِدان بیخِ غم از دل برکَنی",
        "explanation": "معنی بیت :جام يک مني شراب را بنوش تا به وسيله ي آن ريشه ي غم را بکني. براي غم بردن شراب\n\nغمِ کهن به ميِ سال خورده دفع کنيد\n\nکه تخمِ خوشدلي اين است، پيرِ دهقان گفت\n\nمحصول بيت ــ جام شراب يك منى را نوش كن، تا به\u200Cوسيله آن ريشه غم را به كل از دلت بركنى. يعنى با نوشيدن شراب از غم خلاص يابى\n\nمعنی واژگان:نوش کن: با لذت بنوش/ يک مني: بزرگ/ بيخ: ريشه /برکندن: بيرون آوردن"
      },
      {
        "text": "دل گشاده دار چون جامِ شراب / سر گرفته چند چون خُمّ دَنی",
        "explanation": "معنی بیت: مانند ساغر باده گشاده دل باش و هر چه در درون داری نمایان ساز و ریا مکن و سرپوشیده مانند خم بزرگ قیراندوده شراب مباش که باطن تو ناپیدا باشد.\n\nمعنی واژگان:گشاده دار: شاد و خندان نگهدار، جام شراب: سرش گشاده است يعني گويي لبخند مي زند و خندان است /سرگرفته: سرپوشيده، داراي سري که آن را بسته اند، سر را با دو دست گرفته که نشان غم و غصّه داشتن است/ دن: نوعي خمره است و بايد آن را در زمين حفر کنند و قيراندود است و سر آن را مي پوشانده اند"
      },
      {
        "text": "چون ز جام بی‌خودی رطلی کشی / کم زنی از خویشتن لاف منی",
        "explanation": "معنی بیت: چون از ساغر رستن از قید خودی و گذشتن از خودپرستی پیمانه ای بنوشی، هرگز ادعای خودپرستی و انانیت و هستی نخواهی کرد.\n\nمعنی واژگان:بيخودي: بيرون آمدن از خود و خودپسندي/ رطل: پيمانه واحدی است برای وزن و آن برابر دوازده او قیه و مساوی ۸۴ مثقال است (نقل از فرهنگ معین) نیز نگاه کنید به غزل ۸۷ شمارة(۹)/ لاف زدن: گزاف گفتن درباره ي خود/ مني: منيت و خودپسندي"
      },
      {
        "text": "سنگسان شو در قدم نی همچو آب / جمله رنگ‌آمیزی و تَردامنی",
        "explanation": "معنی بیت: در مقام پایداری و استقامت مثل سنگ پابرجا باش و مانند آب ریاکاری مکن که به رنگهای گوناگون در آیی و به هر چیزی آلوده شوی؛ نظامی گوید:\n\nرهایی خواهی از سیلاب اندوه\n\nقدم برجای باید بود چون کوه\n\nمعنی واژگان:سنگ سان: مانند سنگ /در قدم: در پيش پاي مردم (با اشاره به ثبات قدم و پايدار)/ رنگ آميزي: حيله گري، هر لحظه به رنگي درآمدن (جوي آب رنگ ريگهاي ته جوي را به خود مي گيرد) /تردامن: معصيت کار، تري از اصول آب است."
      },
      {
        "text": "دل به می دربند تا مردانه‌وار / گردن سالوس و تقوا بشکنی",
        "explanation": "معنی بیت: به باده تعلق خاطر و دلبستگی داشته باش تا چون مردان راه گردن اهریمن فریب و ظاهرنمایی و پارسایی آمیخته با ریاکاری را خرد کنی و خویش را آزاد سازی.\n\nمعنی واژگان:دل در بستن: علاقه مند شدن /مي: شراب /مردانه وار: مانند مردان/ گردن شکستن: از بين بردن /سالوس: رياکاري/ تقوي: زهد که در اينجا نوع ريايي آن مورد نظر است"
      },
      {
        "text": "خیز و جهدی کن چو حافظ تا مگر / خویشتن در پای معشوق افکنی",
        "explanation": "معنی بیت: برخیز و حافظ وار بکوش تا شاید خود را در قدم محبوب اندازی و به وصال برسی.\n\nمعنی واژگان:جهدي کن: کوشش کن/ مگر: شايد/ در پاي معشوق افکندن: رسيدن به معشوق"
      }
    ]
  },
  {
    "title": "غزل شماره ۴۷۹ حافظ",
    "verses": [
      {
        "text": "صبح است و ژاله می‌چکد از ابر بهمنی / برگ صبوح ساز و بده جام یک منی",
        "explanation": "معنی بیت: ساقیا، بامداد است و از ابر بهمن ماه قطره های شبنم می بارد، ساز و برگ بزم باده نوشی صبحگاهی را آماده کن و ساغری سرشار که یک من باده گنجایش داشته باشد، برای ما بیاور.\n\nمعنی واژگان: صبح: بامداد/ ژاله: باران /ابر بهمني: ابري که در بهمن ماه بر فراز آسمان آمده است/ برگ: وسيله، اسباب/ صبوح: شراب صبحگاهي/ ساز: آماده کن /جام يک مني: جام بزرگ"
      },
      {
        "text": "در بحر مایی و منی افتاده‌ام، بیار / می تا خلاص بخشدم از مایی و منی",
        "explanation": "معنی بیت: من در دریای خودپرستی و لاف مستی زدن غرقه شده ام، بادة معرفت بده تا مرا از قید خودی و خودپرستی برهاند.\n\nمعنی واژگان: مايي و مني: خودپسندي و خودبيني و تکبر/ خلاص: رهايي"
      },
      {
        "text": "خونٓ پیاله خور که حلال است خون او / در کار یار باش که کاری‌ست کردنی",
        "explanation": "معنی بیت: خون جام را بنوش که خون پیاله نوشیدن رواست، به عشق دوست بپرداز که مهرورزی کاری شایسته انجام دادن است؛ سعدی گوید:\n\nمی حلالست کسی را که بود خانه بهشت\n\nخاصه از دست حریفی که برضوان ماند\n\nمعنی واژگان:خون پياله: يعني شراب که قرمز رنگ است/ معمولاً خوردن خون حرام است ولي خوردن خون جام حلال است/ در کار يار باش: هميشه مشغول کار مربوط به معشوق خود باش/ کاري است کردني: کاري است که ارزش انجام دادن را دارد"
      },
      {
        "text": "ساقی به دست باش که غم در کمین ماست / مطرب نگاه دار همین ره که می‌زنی",
        "explanation": "معنی بیت: ساقیا، آگاه باش که اندوه دنیا از نهانگاه قصد حمله دارد و ای خنیاگر همین آهنگ که می نوازی بنواز و همین پرده را نگاهدار و باز بزن.\n\nمعنی واژگان:به دست باش: آگاه باش و تقصير مکن/ مطرب: نوازنده /نگاه دار: ادامه بده/ همين ره: همين آهنگ/ مي زني: مي نوازي"
      },
      {
        "text": "مِی ده که سر به گوش من آورد چنگ و گفت / «خوش بگذران و بشنو از این پیرِ منحنی»",
        "explanation": "معنی بیت: باده بریز و بده که چنگ آهسته در گوش من چنین گفت: زندگی را به خوشی سپری ساز و پند چنگ این پیر خمیده قامت را بنیوش.\n\nمعنی واژگان:چنگ: سازي است زهي که سرش خميده است و مانند کوژپشت شده است/ پير منحني: پير خميده و کوژپشت"
      },
      {
        "text": "ساقی به بی‌نیازی رندان که می بده / تا بشنوی ز صوت مغنی «هو الغنی»",
        "explanation": "معنی بیت: ای ساقی تو را به غنای دل وارستگان قلندر سوگند می دهم که باده چندان به ما بنوشان تا از آوای سرودخوان بزم بانگ هوالغنی (خدا بی نیازست)به گوش برسد، در حاشیة صفحة ۳۴۰ دیوان حافظ تصحیح قزوینی در برخی نسخ بی نیازی یزدان بجای بی نیازی رندان آمده که بر متن ترجیح دارد.\n\nمعنی واژگان:بي نيازي: عدم احتياج به غير/ رندان: کساني که ظاهري بد و باطني نيکو دارند و از دقايق عمر براي رسيدن به خدا استفاده مي کنند/ صوت: آواز/ مغني: آواز خوان، مطرب /هوالغني: خدا بي نياز است"
      }
    ]
  },
  {
    "title": "غزل شماره ۴۸۰ حافظ",
    "verses": [
      {
        "text": "ای که در کشتن ما هیچ مدارا نکنی / سود و سرمایه بسوزی و محابا نکنی",
        "explanation": "معنی بیت: ای آنکه در هلاک کردن ما عاشقان نرمی نمی کنی، سرمایه و سود ما را به آتش می کشی و پروا نداری.\n\nمعنی واژگان:مدارا: نرمي و لطف و مهرباني/ سود و سرمايه: همه چيز /محابا: احتياط و ملاحظه فرو گذاشت کردن در سیاق فارسی به معنی پروا و باک و ترس بکار می رود"
      },
      {
        "text": "دردمندان بلا زهر هلاهل دارند / قصد این قوم خطا باشد هان تا نکنی",
        "explanation": "معنی بیت: مصیبت زدگان با خود سم خطرناک هلاهل دارند، آگاه باش که به قصد جان این گروه برنخیزی که کاری ناصوابست و کوشیدن در هلاک آنان سعی در هلاک خویشتن باشد.\n\nمعنی واژگان:دردمندان: بيماران/ بلا: مقصود مصيبت عشق است / زهر هلاهل: زهري است بسيار کشنده اول گیاهی از تیرة آلاله ها…. دارای مقادیر زیادی آلکالوئیدهای سمّی و خطرناک، دوم خزنده ای موهوم و خیالی که معتقد بودند سم خطرناکی دارد (نقل از فرهنگ معین به اختصار)/  قصد: قصد از بين بردن /هان: آگاه باش"
      },
      {
        "text": "رنج ما را که توان برد به یک گوشهٔ چشم / شرط انصاف نباشد که مداوا نکنی",
        "explanation": "معنی بیت: درد ما را که به گوشة چشم عنایتی می توان از میان برد، خلاف داد و انصاف باشد که به درمانش نکوشی.\n\nمعنی واژگان:رنج: زحمت/ يک گوشه چشم: يک توجه ساده و کوتاه /شرط انصاف: لازمه و مناسب عدالت/ مداوا: درمان، چاره"
      },
      {
        "text": "دیدهٔ ما چو به امید تو دریاست، چرا / به تفرج گذری بر لب دریا نکنی؟",
        "explanation": "معنی بیت: چشم ما که به امید بازگشت تو دریایی از اشک شده است، سبب چیست که برای گشایش دل و دور کردن اندوه خاطر ما بر کنار این دریا نمی گذری؟\n\nمعنی واژگان:ديده: چشم /اميد: آرزوي ديدن تو/ دريا: به خاطر پر از اشک بودن /تفرج: گردش و تماشا"
      },
      {
        "text": "نقل هر جور که از خلق کریمت کردند / قول صاحب غرضان است تو آن‌ها نکنی",
        "explanation": "معنی بیت: هر ستمی که از خوی شریف تو باز گفتند منقولات و گفتار نادرست غرض ورزانست، تو این کارها را نمی کنی.\n\nمعنی واژگان:نقل کردن: حديث کردن، نقل قول کردن، گفتن /جور: جفا و ظلم/ خلق کريم: اخلاق بزرگوارانه/ قول: گفته /صاحب غرضان: اشخاص غرض دار، اشخاص مغرض"
      },
      {
        "text": "بر تو گر جلوه کند شاهد ما ای زاهد / از خدا جز می و معشوق تمنا نکنی",
        "explanation": "معنی بیت: ای پارسا، اگر محبوب زیبای ما بر تو خود را نمایان سازد، از آن پس از خداوند جز باده و شاهد چیزی نخواهی.\n\nمعنی واژگان:جلوه کند: خود را نشان مي دهد/ زاهد: مقصود زاهد رياکار است/ شاهد: زيبارو/ تمنا نکني: خواهش و تقاضا نمي کني"
      },
      {
        "text": "حافظا سجده به ابروی چو محرابش بر / که دعایی ز سر صدق جز آن جا نکنی",
        "explanation": "معنی بیت: ای حافظ، در برابر ابروی محراب وار و هلالی وی سجده کن که دعایی از صدق دل جز آنجا نتوانی کرد.\n\nمعنی واژگان: سجده بردن: سجده کردن/ ز سر صدق: از روي خلوص نيت."
      }
    ]
  },
  {
    "title": "غزل شماره ۴۸۱ حافظ",
    "verses": [
      {
        "text": "بشنو این نکته که خود را ز غم آزاده کنی / خون خوری گر طلب روزی ننهاده کنی",
        "explanation": "معنی بیت:  این لطیفه را گوش کن تا خویشتن را از بند اندوه برهانی: اگر به جستن رزقی که از دیوان قسمت برای تو مقرر نشده است، برخیزی، بدست تو نمی رسد و دلخون و غمگین می شوی.\n\nمعنی واژگان:نکته: مسأله دقيق، موضوع باريک/ آزاده کني: رها کني، فارغ و آسوده کني/ خون خوري: غصه مي خوري /روزي ننهاده: قسمت و نصيب نامقدر"
      },
      {
        "text": "آخرالامر گِل کوزه‌گران خواهی شد / حالیا فکر سبو کن که پر از باده کنی",
        "explanation": "معنی بیت: آخر کار و سرانجام پیکر خاک شدة تو گل کوزه گران خواهد گشت، اکنون در فکر یافتن کوزه ای باش تا از می پرکنی و بنوشی.\n\nمعنی واژگان:آخرالامر: عاقبت/ کوزه گران: سازندگان کوزه ي سفالين/ حاليا: اکنون /سبو: کوزه/ باده: شراب"
      },
      {
        "text": "گر از آن آدمیانی که بهشتت هوس است / عیش با آدمی‌یی چند پری‌زاده کنی",
        "explanation": "معنی بیت: اگر از آن آدمیزادگانی که آرزوی بهشت داری با چند آدمیزادة فرشته نژاد به عیش و نوش بپرداز.\n\nمعنی واژگان:هوس: عشق و هدف نفساني /آدميئي چند: چند انسان/ پري زاده: پري نژاد، يعني زيبارو و لطيف و خوش اندام/ يعني همين دنيا را براي خود بهشت ساز"
      },
      {
        "text": "تکیه بر جای بزرگان نتوان زد به گزاف / مگر اسباب بزرگی همه آماده کنی",
        "explanation": "معنی بیت: بر مسند بزرگان به خودستایی و لاف و گزاف تکیه زدن میسر نیست، جز آنکه همة اسباب بزرگی از فضل و علم و خوی نیک را فراهم سازی.\n\nمعنی واژگان:تکيه زدن: به مسند و کرسي و صندلي نشستن/ گزاف: بيهوده، ناروا/ مگر: جز اين که/ اين بيت ضرب المثل معروفي شده است."
      },
      {
        "text": "اجرها باشدت ای خسرو شیرین‌دهنان / گر نگاهی سوی فرهاد دل‌افتاده کنی",
        "explanation": "معنی بیت: ای شهریار نوشین لبان، اگر عنایتی به فرهاد دل از دست دادة عاشق خود بکنی، ثواب بسیار خواهی یافت.\n\nمعنی واژگان:اجر: پاداش (خدايي)/ خسرو: پادشاه با اشاره به خسرو پرويز عاشق شيرين/ شيرين دهن: شيرين زبان، آن که سخنان يا بوسه هايش شيرين است/ نگاه: توجه/ فرهاد: عاشق ديگر شيرين، عاشق/ دل افتاده: دل سوخته"
      },
      {
        "text": "خاطرت کی رقم فیض پذیرد هیهات؟ / مگر از نقش پراگنده ورق ساده کنی",
        "explanation": "معنی بیت: نشان موهبت و فیض جمعیت خاطر دور است که بر لوح دل تو نگاشته شود (بعید است که به آرامش دل برسی)، جز آنکه از نقش افکار پریشان صفحة دل را پاک سازی.\n\nمعنی واژگان:خاطر: دل/ رقم: نشان/ فيض: عطا و لطف الهي/ هيهات: دور است، هرگز/ مگر: جز اين که/ نقش پراکنده: کثرت/ ورق: مقصود، صفحه ي دل است/ ساده کني: به وحدت بپردازي و از کثرت آن را دور کني"
      },
      {
        "text": "کار خود گر به کرم بازگذاری حافظ / ای بسا عیش که با بخت خداداده کنی",
        "explanation": "معنی بیت: ای حافظ، اگر کار خود را به بخشش و لطف الهی تفویض کنی، با قسمت و بخش خداداد شادیها و خوشیها خواهی کرد.\n\nمعنی واژگان:کرم: بزرگواري (خدا) /بازگذاري: بسپاري/ اي بسا: چه بسيار/ عيش: شادي و نشاط و طرب /بخت خداداده: خوشبختي که از طرف خدا به تو داده شده است"
      },
      {
        "text": "ای صبا بندگی خواجه جلال‌الدین کن / که جهان پُر سمن و سوسنِ آزاده کنی",
        "explanation": "معنی بیت: اي صبا، خدمت گزار خواجه جلال الدّين باش تا جهان را از بوي خوش گل هاي سمن و سوسن عطرآگين کني.\n\nمحصول بيت ــ خواجه به طريق غلو مى\u200Cفرمايد: اى صبا، خواجه جلال الدين را بندگى كن تا در اثر خدمت به او جهان را پر از سمن و سوسن نمائى.\n\nمعنی واژگان:صبا: بادي که از طرف شمال يا مشرق مي وزد و پيامبر ميان عاشق و معشوق است/ بندگي: نوکري و خد متگزاري /خواجه: وزير/ جلال الدين: جلال الدين تورانشاه وزير شاه شجاع و دوست حافظ که نام او توران شاه بوده است و حافظ در چند غزل وی را ستوده است/سمن: گل سفيد ياسمن/ سوسن آزاده: گلي است سفيد و داراي ده گلبرگ"
      }
    ]
  },
  {
    "title": "غزل شماره ۴۸۲ حافظ",
    "verses": [
      {
        "text": "ای دل به کوی عشق گذاری نمی‌کنی / اسباب جمع داری و کاری نمی‌کنی",
        "explanation": "معنی بیت: دلا، به دیار عشق روی نمی آوری، اسباب جمعیت خاطر فراهم داری ولی هنری از خود نشان نمی دهی.\n\nمعنی واژگان:اي دل: اي عزيز من/ گذار: عبور/ اسباب: لوازم و وسايل"
      },
      {
        "text": "چوگان حکم در کف و گویی نمی‌زنی / باز ظفر به دست و شکاری نمی‌کنی",
        "explanation": "معنی بیت: چوگان فرمانروایی در پنجة تست و در عرصة عشق گوی سعادتی نمی زنی و نمی ربایی، شاهین پیروزی بر دست تو نشسته است ولی برای صید آن را به پرواز در نمی آوری.\n\nمعنی واژگان: چوگان حکم: چوگان فرمانروایی/  کف: دست/ گوي: وسيله اي گرد که در ميدان چوگان با چوگان مي زنند."
      },
      {
        "text": "این خون که موج می‌زند اندر جگر تو را / در کار رنگ و بوی نگاری نمی‌کنی",
        "explanation": "معنی بیت: دلا، این خون که در جگرت می جوشد، در کار عشق یاری زیبا صرف نمی کنی.\n\nمعنی واژگان:اين خون: مقصود احساس و عشقي است که در وجود هرکسي هست/ موج مي زند: نشانه ي فراواني آن است/ جگر: البته به معني کبد است اما در شعر فارسي جگر به جاي دل به کار مي رود/ در کار کردن: صرف راهي معين کردن، به کار بردن/ رنگ و بوي: جلوه و جلا، زيبايي ها/ نگار: زيباروي خوش اندام"
      },
      {
        "text": "مشکین از آن نشد دمِ خلقت که چون صبا / بر خاک کوی دوست گذاری نمی‌کنی",
        "explanation": "معنی بیت: ای دل، نفس خوی تو بدان سبب مشکین نشد (یعنی از آن جهت مشکین نفس نشدی) که همچون صبا که بر کوی دوست می گذرد تو بر دیار محبوب نمی گذری.\n\nمعنی واژگان:مشکين: معطر / دم خلقت: نسیم خوی تو،  نفس خوي و اخلاق تو /از آن: بدان جهت/ باد: بادي که از طرف شمال يا مشرق مي وزد و پيام آور و پيام بر ميان عاشق و معشوق است."
      },
      {
        "text": "ترسم کز این چمن نبری آستین گل / کز گلشنش تحملِ خاری نمی‌کنی",
        "explanation": "معنی بیت: یقین دارم که تو از گلزار گیتی یک آستین پر از گل نصیب نمی یابی، چه از این گلستان آمادة تحمل نیش خاری نیستی.\n\nمعنی واژگان:چمن: باغ/ آستين: در زمان قديم جيب لباسها را در آستين قرار مي داده اند و آنچه اکنون آن را در جيب مي گذارند در آستين مي نهاده اند/ آستین گل: آستین پر از گل/  گلشن: قسمتي از باغ که پر از گل سرخ است/ تحمل: بر خود هموار کردن، حاضر شدن براي آن"
      },
      {
        "text": "در آستین جان تو صد نافه مدرج است / وان را فدای طرهٔ یاری نمی‌کنی",
        "explanation": "معنی بیت: نافه ها در آستین جامة جان خود پیچیده داری ولی آنها را فدای زلف پیچان محبوبی نمی کنی.\n\nمعنی واژگان: آستین جان: آستین جامة جان/ صد: نشانه ي کثرت/ نافه: ناف آهوي ختن که در درون آن مشک وجود دارد/ مدرج: قرار داده شده، درج شده/ طره ي: قسمتي از موي سر که روي پيشاني قرار مي گيرد و توسعاً به معني گيسوست/ يار: معشوق"
      },
      {
        "text": "ساغر لطیف و دلکش و می افکنی به خاک / واندیشه از بلای خماری نمی‌کنی",
        "explanation": "معنی بیت: جام سرشار از لطافت می و مطلوب دل است ولی تو آن را بر خاک می اندازی و نگران محنت خمار آلودگی نیستی.\n\nمعنی واژگان:ساغر: جام شراب/ لطيف: با لطافت و ظرافت /دلکش: جالب و جذاب /انديشه کردن: ترسيدن"
      },
      {
        "text": "حافظ برو که بندگی پادشاه وقت / گر جمله می‌کنند تو باری نمی‌کنی",
        "explanation": "معنی بیت: ای حافظ از خیل عاشقان دور شو و کناره گیر، چه همه عشقبازان به بندگی آستان محبوب سر می نهند ولی تو به هر حال به خدمت این درگاه نپرداخته ای.\n\nمعنی واژگان: پادشاه وقت: پادشاه عهد، در صفحة ۵۹۲ جامع نسخ دیوان حافظ در متن «بارگاه دوست» بجای «پادشاه وقت آمده» است که ترجیح دارد."
      }
    ]
  },
  {
    "title": "غزل شماره ۴۸۳ حافظ",
    "verses": [
      {
        "text": "سحرگه رهروی در سرزمینی / همی گفت این معما با قرینی",
        "explanation": "معنی بیت: هنگام سحر سالکی در محلی این سخن سرپوشیده و مرموز را با یار خود می گفت\n\nمعنی واژگان:رهرو: سالک/ معما: سخن پیچیده و مرموز،آنچه گره کور داشته باشد و حل کردن آن مشکل باشد/ قرين: همتا، مصاحب، يار"
      },
      {
        "text": "که ای صوفی شراب آن گه شود صاف / که در شیشه برآرد اربعینی",
        "explanation": "معنی بیت: که بادة عشق در شیشة دل آنگاه صاف می شود که یک چله در آن بماند؛ در ضمن تلمیحی دارد به چلة صوفیان که مدت چهل روز برای ریاضت در گوشه ای معتکف می شدند.\n\nمعنی واژگان: صوفي: کسي که هدفش رسيدن به خدا باشد و از رذايل اخلاقي دور باشد (و شايد پشمينه پوش باشد)/ صاف: زلال، بدون دُرد/ برآرد: به سربرد، پرورش يابد/ اربعين: چله یا مدت چهل روز، چهل شبانه روز، معمولاً صوفيان براي رسيدن به حق چهل شبانه روز اعتکاف مي کردند و در گوشه اي به عبادت و طاعت خدا مي نشستند، اين اربعين اشاره به همين موضوع است و شراب و شيشه بهانه است"
      },
      {
        "text": "خدا زان خرقه بیزار است صد بار / که صد بت باشدش در آستینی",
        "explanation": "معنی بیت: خداوند از دلق ملمع آن صوفی که در آستینش صد بت پندار باطل و شرک آمیز پنهان است، نفرت دارد.\n\nمعنی واژگان:خرقه: لباس صوفيانه که به آن دلق و مرقع نيز مي گويند/ بيزار: منتفر/ صد: نشانه ي کثرت است، بسيار / بت: صنم، آنچه را (جز خدا) مي پرستند مانند مقام و جاه و سلطان و وزير و … /آستين: معمولاً در زمان قديم جيبها در آستين ها دوخته مي شده است."
      },
      {
        "text": "مروت گر چه نامی بی‌نشان است / نیازی عرضه کن بر نازنینی",
        "explanation": "معنی بیت: اگرچه امروز از جوانمردی تنها رسمی برجای مانده است نه اثری و علامتی، با این حال حاجت خود را پیش عزیزی بازگو، باشد که مردانگی نماید.\n\nمعنی واژگان:مروّت: انسانيت و جوانمردي/ نام: اسم/ نشان: وجود مادي، نمونه /نياز: حاجت، احتياج /عرضه کن: بگو /نازنين: شخص باشخصيت و دل رحم لطيف طبع، شايد معشوق، محبوب"
      },
      {
        "text": "ثوابت باشد ای دارای خرمن / اگر رحمی کنی بر خوشه‌چینی",
        "explanation": "معنی بیت: ای صاحب خرمن اگر بر درویش خوشه چین مهرآوری، خداوند به تو مزد خواهد داد.\n\nمعنی واژگان:ثواب: اجر و پاداش اخروي /داراي خرمن: کسي که در فصل مخصوص خود خرمني حاصل کرده است، ثروتمند/ خوشه چين: فقيري که از خود چيزي ندارد و وقتي دروگران مشغول جمع آوري محصول هستند خوشه هايي را که غفلت مي کنند و نمي چينند، آنها را مي چيند و يک وعده نان از آن خوشه ها براي خود درست مي کنند"
      },
      {
        "text": "نمی‌بینم نشاط عیش در کس / نه درمان دلی نه درد دینی",
        "explanation": "معنی بیت: خوشی زندگی در کسی دیده نمی شود، آنکه بتواند دلی را به درمان رساند یا غیرت و حمیتی برای حفظ دین بنماید، نمی یابم.\n\nمعنی واژگان:نشاط: حال و حوصله/ عيش: شادي و طرب/ درمان: مداوا /درد دين: غم و غصه ي دين"
      },
      {
        "text": "درون‌ها تیره شد باشد که از غیب / چراغی برکند خلوت‌نشینی",
        "explanation": "معنی بیت: دلها مکدر و تاریک شده است، کاش که از عالم غیب (جهان نهان) صوفی پاکدلی خلوت گزین چراغ معرفتی برافروزد و جانها را روشن کند.\n\nمعنی واژگان:درونها: دلها/ غيب: عالم پنهاني/ چراغي برکند: چراغي روشن کند و بالا بگيرد که همه جا را نوراني کند/ خلوت نشين: سالک و صوفي که چله نشيني کرده و دل خود را نوراني کرده است و از اولياي خدا شده است"
      },
      {
        "text": "گر انگشت سلیمانی نباشد / چه خاصیت دهد نقش نگینی؟",
        "explanation": "معنی بیت: دلها مکدر و تاریک شده است، کاش که از عالم غیب (جهان نهان) صوفی پاکدلی خلوت گزین چراغ معرفتی برافروزد و جانها را روشن کند.\n\nمعنی واژگان:انگشت سليمان: انگشت حضرت سليمان که لايق انگشتري و نگين مخصوص است که با در انگشت کردن آن انگشتري و نگين بر همه جن و انس فرمانروايي دارد/ خاصيت: اثر، تأثير/ نگين: خاتم، که نقش آن اسم اعظم بود و وقتي به دست اهريمن افتاد، نتوانست مؤثر باشد"
      },
      {
        "text": "اگر چه رسم خوبان تندخویی‌ست / چه باشد گر بسازد با غمینی؟",
        "explanation": "معنی بیت: هر چند آیین زیبایان بدخویی است، اگر معشوق با عاشق غمگین بسازد، چه می شود؟\n\nمعنی واژگان:رسم: روش /خوبان: زيبايان/ تندخويي: خشونت و بداخلاقي/ چه باشد: چطور مي شود/ بسازد: مدارا کند و خوشخويي کند/ غمين: مقصود عاشق غمگين است."
      },
      {
        "text": "ره میخانه بنما تا بپرسم / مَآل خویش را از پیش‌بینی",
        "explanation": "معنی بیت: راه میکدة معرفت را به من نشان بده، تا پایان کار خود را از پیری مرشد که پیش بین است و جام جم دارد، سؤال کنم.\n\nمعنی واژگان:بنما: نشان بده/ مال خويش: عاقبت کار خود /پيش بين: کسي که آينده را مي بيند و مي تواند بگويد/ در ميخانه پير مغان است که جام جهان بين دارد و مي تواند در آن جام بنگرد و پيش بيني کند."
      },
      {
        "text": "نه حافظ را حضور درس خلوت / نه دانشمند را علم‌ الیقینی",
        "explanation": "معنی بیت: حافظ جمعیت خاطر و حضور قلبی برای تدریس در خلوت خانة خود ندارد و فقیه هنوز به علم یقین دست نیافته و گرفتار شک است.\n\nمعنی واژگان:حضور: حال و حوصله /درس خلوت: آداب چله نشيني/ دانشمند: فقيه، زاهد رياکار/ علم اليقين: اولين مرحله دانستن و علم به چيزي/مراحل ديگر عين اليقين و حق اليقين است"
      }
    ]
  },
  {
    "title": "غزل شماره ۴۸۴ حافظ",
    "verses": [
      {
        "text": "تو مگر بر لب آبی به هوس بنشینی / ور نه هر فتنه که بینی همه از خود بینی",
        "explanation": "معنی بیت: مرحوم علامة قزوینی در حاشیة صفحة ۳۴۳ دیوان حافظ در توضیح «بنشینی» نوشته اند«چنین است باثبات فعل در جمیع نسخ خطی که نزد اینجانب موجود است از قدیم و جدید بدون استثناء بعضی نسخ چاپی ننشینی (با نون) و آن تحریف است ظاهراً و مقصود شعر واضح است یعنی اگر خواهی که فتنة که در جهان از برخاستن خود برپا کردة بنشیند، باید لحظة بر لب آبی به هوس بنشینی ورنه یعنی اگر برخیزی هر فتنة که بینی همه از خود بینی، واین مضمونی است بسیار شایع نزد شعرا، سعدی گوید:\n\nبنشین یک نفس ای فتنه که برخاست قیامت\n\nفتنه نادر بنشیند چو تو در حال قیامی …\n\nمعنی واژگان:مگر: جز اين که /آب: در اين جا نهر و جويبار معني مي دهد/ هوس: ميل و رغبت زودگذر/ مي خواهد بگويد تو در حال قيام و برخاستن فتنه ها برپا مي کني، بنابراين هر وقت بنشيني فتنه هم از بين مي رود./ خوش قد و قامت بودن يار/ به هوس: از روي ميل و اشتياق."
      },
      {
        "text": "به خدایی که تویی بندهٔ بگزیده او / که بر این چاکر دیرینه کسی نگزینی",
        "explanation": "معنی بیت: به آن خداوند که تو پرستندة برگزیدة وی می باشی، تو را سوگند می دهم که بر خدمتگزار قدیم خود دیگری را ترجیح ندهی و اختیار نکنی.\n\nمعنی واژگان:به خدا: قسم به خدا /بگزيده: انتخاب شده/ چاکر: بنده، نوکر/ ديرينه: قديمي /نگزيني: انتخاب نکني"
      },
      {
        "text": "گر امانت به سلامت ببرم باکی نیست / بی‌دلی سهل بود گر نبود بی‌دینی",
        "explanation": "معنی بیت: اگر امانت الهی یعنی عشق را ایمن از دستبرد هوی و هوس نگاه دارم، از چیزی دیگر مرا بیمی نیست، اگر دین من که همان پیمان عهد ازل است، استوار بماند و خلافی از من سر نزند، عاشقی آسان می نماید.\n\nمعنی واژگان:امانت: مقصود امانتي است که روز ازل خدا به عهده ي انسان گذاشته است و عرفا آن را به عشق تعبير مي کند/ به سلامت: بدون نقص و عيب/ باک: ترس /بي دلي: عاشقي"
      },
      {
        "text": "ادب و شرم تو را خسرو مه‌رویان کرد / آفرین بر تو که شایستهٔ صد چندینی",
        "explanation": "معنی بیت: خوی نیک و حیا تو را در میان مه جبینان سروری بخشید، تو را تحسین باد که سزاوار بس آفرینی.\n\nمعنی واژگان:ادب: آداب داني/ شرم: حيا /خسرو: پادشاه/ مهرويان: زيبارويان صدچندين: عنوانهايي بيش از اين/ صد چندين اشاره دارد به خسروي مهرويان"
      },
      {
        "text": "عجب از لطف تو ای گل که نشستی با خار / ظاهراً مصلحت وقت در آن می‌بینی",
        "explanation": "معنی بیت: ای گل از نرمی و لطافت تو شگفت می آید که با رقیب خار صفت همنشین باشی، آشکارست که تو به حکم صلاح حال چنین کرده ای.\n\nمعنی واژگان:لطف: مهرباني/ خار: شايد مقصود رقيب (به معني کنوني) باشد/ ظاهراً: اين طور که پيداست /مصلحت: صلاح انديشي، موقعيت شناسي"
      },
      {
        "text": "صبر بر جور رقیبت چه کنم گر نکنم؟ / عاشقان را نبود چاره به جز مسکینی",
        "explanation": "معنی بیت: اگر برستم نگهبان و مراقب تو شکیبایی نکنم، چه توانم کرد، بیدلان را گزیری از ضعف و ناتوانی در محنت عشق نباشد.\n\nمعنی واژگان:جور: ظلم و ستم/ رقيب: محافظ، نگهبان /مسکين: بيچارگي"
      },
      {
        "text": "باد صبحی به هوایت ز گلستان برخاست / که تو خوش‌تر ز گل و تازه‌تر از نسرینی",
        "explanation": "معنی بیت: نسیم بامدادی به هواداری تو گلزار را ترک کرد، زیرا تو از گل مطبوعتر و بیش از نسرین با طراوتی.\n\nمعنی واژگان:باد صبح: نسيم بامدادي/ هوايت: عشق تو، دوست تو/ گلستان: در اين بيت مبدأ باد صبح است/ خوشتر: دلپذيرتر/ نسرين: نوعي گل که سفيد و کوچک و صدبرگ است"
      },
      {
        "text": "شیشه‌بازیِ سِرشکم نگری از چپ و راست / گر بر این منظر بینش نفسی بنشینی",
        "explanation": "معنی بیت: اگر بر روزن بینایی یا چشم من قدم نهی، شعبده بازی و رقص قطره های سرشک مرا از این سو و آن سو توانی دید.\n\nمعنی واژگان:شيشه بازي: شعبده بازی و حیله گری ،فني است از رقاصي که رقاصان شيشه و صراحي پر از آب و گلاب بر سر گذارند و رقص آغازند که شيشه از سر نمي افتد/سرشک: اشک خونين منتظر/ بينش: چشم /نفسي: لحظه اي"
      },
      {
        "text": "سخنی بی‌غرض از بندهٔ مخلص بشنو / ای که منظور بزرگان حقیقت بینی",
        "explanation": "معنی بیت: ای آنکه بزرگان اهل معنی به تو عنایت دارند، یک سخن نیالوده به غرض از چاکر پاک اعتقاد خود گوش کن\n\nمعنی واژگان:غرض: مقصود بد/ بنده: در اينجا به معني «من» است/ مخلص: با صفا، داراي خلوص نيت/ منظور: مورد نظر، مورد توجه و اطمينان /حقيقت بين: کساني که اصل و حقيقت چيزها را مي بينند"
      },
      {
        "text": "نازنینی چو تو پاکیزه‌دل و پاک‌نهاد / بهتر آن است که با مردم بد ننشینی",
        "explanation": "معنی بیت: نازپروردی مانند تو پاکدل و پاک سرشت باید که با بدان هم صحبتی نکند.\n\nمعنی واژگان: نازنين: شخص با لطف و مهربان، شخص زيبا و لطيف و خوش اندام /پاکيزه دل: کسي که دلش صاف و پاک باشد/ پاک نهاد: کسي که سرشتش پاک و باصفاست."
      },
      {
        "text": "سیل این اشک روان صبر و دل حافظ برد / بلغ الطاقه یا مقله عینی بینی",
        "explanation": "معنی بیت: این سرشک که مانند سیل جاری است ،شکیبایی و دل حافظ را با خود برد، تاب و طاقتم به پایان رسید، ای مردمک دیده از من جدایی بجوی تا بیش نگریم."
      },
      {
        "text": "تو بدین نازکی و سرکشی ای شمع چگل / لایق بندگی خواجه جلال‌الدینی",
        "explanation": "معنی بیت: اي شمع زيبارويان چگل، تو با همه ي ظرافت و زيبايي، سزاوار بندگي خواجه جلال الدّين توران شاه هستي.\n\nمحصول بيت ــ خواجه خطاب به يك محبوب مى\u200Cفرمايد: اى زيبابى چگل، تو بدين ظرافت و دلبرى لايق مجلس خواجه جلال الدينى، سابق بر اين ضمن غزلى ذكرى از جلال الدين گذشت، پس احتياج به تكرار ندارد.\n\nمعنی واژگان:نازکي: لطافت، فربهی معتدل و ظرافت /سرکشي: گردن فرازی، غرور و بي اعتنايي به ديگران/ شمع چگل: چگل ناحيه اي است در قرقيزستان که مردم آن به زيبايي مشهور هستند و شمع چگل به معني زيباي زيبايان آن سامان است چشم و چراغ خوبان شهر حسن خیز چگل (به کسر اول و دوم) در ترکستان/ لايق: شايسته بندگي: در اينجا کنيزي/ خواجه جلال الدين: مقصود وزير جلال الدين تورانشاه است که وزير شاه شجاع و يار و ياور حافظ بوده است."
      }
    ]
  },
  {
    "title": "غزل شماره ۴۸۵ حافظ",
    "verses": [
      {
        "text": "ساقیا سایهٔ ابر است و بهار و لب جوی / من نگویم چه کن ار اهل دلی خود تو بگوی",
        "explanation": "معنی بیت: ای ساقی، ایام بهار است و سایبان ابر بر کنار جویبار افراشته؛ من به تو نمی گویم که چه باید کرد، اگر تو صاحبدلی و کشف ضمیر می کنی، خود بازگو.\n\nمعنی واژگان:ساقي: آن که در مجلس مي خواران به آنان شراب مي دهد/ اهل دل: کسي که با عشق و عيش و طرب سر و کار دارد"
      },
      {
        "text": "بوی یک‌رنگی از این نقش نمی‌آید خیز / دلق آلودهٔ صوفی به می ناب بشوی",
        "explanation": "معنی بیت: نشان اخلاص و یک جهتی از دلق رنگا رنگ صوفی پدیدار نیست، برخیز و خرقة ناپاک صوفی را به می پاک ساز تا شاید یک رنگ شود.\n\nمعنی واژگان:بوي: نشانه، اثر/ يک رنگي: صفا و صميميت /نقش: حرکت، حرکات و سکنات /دلق آلوده: خرقه آلوده با ريا و تزوير/ صوفي: در مفهوم منفي آن يعني صوفي رياکار/ مي ناب: شراب خالص"
      },
      {
        "text": "سفله‌طبع است جهان، بر کَرَمَش تکیه مکن / ای جهان‌دیده! ثباتِ قدم از سفله مجوی",
        "explanation": "معنی بیت: دنیا پست خوست، بردهش و بخشندگی او اعتماد مکن. ای آنکه دنیا را شناخته و آزموده ای، از فرومایه پایداری مخواه.\n\nمعنی واژگان:سفله طبع: کسي که نهاد و سرشتش پست باشد/ کرم: لطف و بزرگواري /ثبات قدم: پايداري در کار"
      },
      {
        "text": "دو نصیحت کنمت بشنو و صد گنج ببر / «از در عیش درآ و به ره عیب مپوی»",
        "explanation": "معنی بیت: دو اندرز به تو می دهم، بپذیر و صد گنج گوهر سود کن، به خوشدلی روزگار را سپری ساز و عیبجو مباش.\n\nمعنی واژگان:نصيحت: پند/ عيش: شادي و طرب/ مپوي: قدم مگذار، مرو"
      },
      {
        "text": "شکر آن را که دگربار رسیدی به بهار / بیخ نیکی بنشان و ره تحقیق بجوی",
        "explanation": "معنی بیت: به شکرانة آنکه بار دیگر بهار عیش و کامیابی تو فراز آمد و فرصت خوشدلی یافتی، درخت احسان و کردار نیک در کشتزار گیتی بکار و به راه حقیقت جویی برو.\n\nمعنی واژگان:باز: دوباره (در بعضي نسخ به جاي «باز» «بار» آمده که مناسب تر به نظر مي رسد) و ممکن است فعل را «باز رسيدي» از مصدر باز رسيدن بدانيم/ بيخ: ريشه/ بیخ نیکی: بیخ درخت نیکی/ بنشان: در زمين بکار ره تحقيق/ بجوي: به دنبال راستي و درستي برو"
      },
      {
        "text": "روی جانان طلبی، آینه را قابل ساز / ور نه هرگز گل و نسرین ندمد ز آهن و روی",
        "explanation": "معنی بیت: آینة دل را از زنگار هوی پاک کن تا پذیرای نور حق شود و اگر این قابلیت و شایستگی را فراهم نسازی، مانند آنست که از آهن و روی امید محال روییدن گل و نسرین داشته باشی.\n\nمعنی واژگان:جانان: معشوق/ آينه: مقصود آينه دل است /قابل ساز: درخور جلوه گري يار ساز /ندمد: سبز نمي شود"
      },
      {
        "text": "گوش بگشای که بلبل به فغان می‌گوید / خواجه تقصیر مفرما گل توفیق ببوی",
        "explanation": "معنی بیت: گوش بده که هزار دستان به آوای بلند می گوید: ای بزرگ کوتاهی مکن و بر آن باش که گل کامیابی را ببویی.\n\nمعنی واژگان:فغان: فرياد، آواز/ خواجه: در مقابل بنده، مراد آزاد/ تقصير: کوتاهي /مفرما: مکن، توفيق: موافقت خدا با بنده"
      },
      {
        "text": "گفتی از حافظِ ما بوی ریا می‌آید / آفرین بر نفست باد که خوش بردی بوی",
        "explanation": "معنی بیت: گفتی که از زهد حافظ بوی ریاکاری و خودنمایی به مشام می رسد؛ بر دم گرم تو آفرین و تحسین باد که خوب پی بردی.\n\nمعنی واژگان:بوي: نشانه /نفس: دم، سخن، گفتار/ بوي بردن: حدس زدن/ خوش: درست و خوب و کامل"
      }
    ]
  },
  {
    "title": "غزل شماره ۴۸۶ حافظ",
    "verses": [
      {
        "text": "بلبل، ز شاخِ سرو، به گلبانگِ پهلوی / می‌خوانْد دوش، درسِ مقاماتِ معنوی",
        "explanation": "معنی بیت: دیشب هزاردستان از شاخسار سرو با آوای بلند رسا به آهنگ و لحن پهلوی یا پارسی شیوا درس مجالس و مقامات عرفانی و معنوی می داد\n\nمعنی واژگان:گلبانگ: صداي بلند، آواز بلند/ پهلوي: محلي، ترانه محلي، با اشاره به زبان ايران قديمي/ نکته: مطلب دقيق و باريک/ مقامات معنوي: مقامات به معني روايات و افسانه هايي که با عباراتي مسجع و مقفّي و آهنگ دار براي جمعي بخوانند، و مقامات معنوي يعني مقامه هايي درباره ي موضوعات معنوي"
      },
      {
        "text": "یعنی بیا، که آتشِ موسی، نمودْ گُل / تا از درخت، نکتهٔ توحید بشنوی",
        "explanation": "معنی ابیات: به این معنی که می گفت بشتاب تا بنگری که گل آتش را که بر موسی در وادی ایمن آشکار شد نمایان ساخت تا تو هم مانند حضرت موسی که از درخت لطیفة یگانگی خدا را شنیده است، از آتش افروخته گل همان نکته را بشنوی؛ شیخ شبستری می گوید:\n\nروا باشد انا الحق از درختی\n\nچرا نبود روا از نیکبختی\n\nسعدی گوید:\n\nبرگ درختان سبز در نظر هوشیار\n\nهر ورقی دفتریست معرفت کردگار\n\nنیز نگاه کنید به قرآن کریم آیة ۲۹ و ۳۰ سورة قصص ۲۸ و غزل ۱۹ شمارة (۲) .\n\nمعنی واژگان: نکته توحید: لطیفة یگانگی خداوند"
      },
      {
        "text": "مرغان باغ، قافیه‌سنجند و بذله‌گوی / تا خواجه مِی خورَد، به غزل‌های پهلوی",
        "explanation": "معنی بیت: پرندگان بوستان ترانه سازی و لطیفه گویی می کنند تا آن بزرگ با چامه های عاشقانة پارسی شیوا یا چامه هایی که به لحن فهلویات سروده شده می بنوشد.\n\nمعنی واژگان:مرغان باغ: هم معني اصلي را مي دهد و هم ممکن است مقصود نوازندگان و خوانندگان درگاه وزير باشد/ قافيه سنج: آن که قافيه پرداز و قافيه شناس است و سخن موزون نيک را مي شناسد و به آواز مي خواند/ بذله گوي: آن که سخنان نغز و دلپذير مي گويد/ غزلهاي پهلوي: ترانه هاي محلي /خواجه: مرد آزاده يا وزير/ فهلویات جمع فهلویه «فهلویه معرب پهلوی… کلمه یا جمله ای که به زبان پهلوی باشد، شعری که به یکی از زبانهای محلی ایران به وزنی از اوزان عروضی یا هجایی سروده شده و بخشی از آنها دو بیتی است (نقل به اختصار از فرهنگ معین)."
      },
      {
        "text": "جمشید، جز حکایتِ جام، از جهان نَبُرد / زنهار! دل مَبَند، بر اسبابِ دنیوی",
        "explanation": "معنی بیت: جم تنها افسانة جام را با خود به جهان دیگر برد، آگاه باش که به مال و جاه این جهانی تعلق خاطر نداشته باشی.\n\nمعنی واژگان:جمشيد: از پادشاه پيشدادي ايران است که گويند جام جهان بين داشته و همين داشتن جام از او در ياد مردم مانده است/ زنهار: آگاه باش /دل بستن: علاقه مند شدن/ اسباب دنيوي: مظاهر مادي جهان"
      },
      {
        "text": "این قصّهٔ عجب شِنو از بختِ واژگون / ما را بِکُشت یار، به انفاسِ عیسَوی",
        "explanation": "معنی بیت: این داستان شگفت انگیز را گوش کن که دوست که عیسی وار با دم جانبخش خود مرده را زنده می کرد، ما را از طالع وارون با نفس زندگی بخش خود به قتل رساند.\n\nمعنی واژگان:قصه: داستان/ عجب: عجيب/ بخت واژگون: بخت بد، بخت نامساعد/ انفاس: نفسها، دم ها/ عيسوي: منسوب به حضرت عيسي/ نتيجه ي بخت واژگون همين است که معشوقي که داراي نفسهاي عيسي است عاشق خود را کشته است"
      },
      {
        "text": "خوش، وقتِ بوریا و گدایی و خوابِ امن / کاین عیش، نیست درخورِ اُورَنگِ خسروی",
        "explanation": "معنی بیت: خوشا آنکه با فقر می سازد و خوابی آسوده بر حصیر می کند، مسلم است که این خوشدلی و آسودگی با تخت شاهی سازگاری ندارد و برای فرمانروایان فراهم نمی شود.\n\nمعنی واژگان:وقت: زمان گذران/ بوريا: حصير، نوعي فرش ارزان و حقير /عيش: زندگي/ درخور: شايسته/ اورنگ: تخت/ خسروي: شاهانه"
      },
      {
        "text": "چَشمت، به غَمزه، خانهٔ مردم، خراب کرد / مَخموریـَت مَباد، که خوش مَست می‌رَوی",
        "explanation": "معنی بیت: چشم تو به یک کرشمه خانة عاشقان را ویران کرد، تو به خوشدلی سرمست از باده حسن گشته ای، امید است که هرگز برنج خمار آلودگی گرفتار نشوی.\n\nمعنی واژگان:غمزه: عشوه/ خانه خراب کردن: به بيچارگي دچار کردن/ مخموري: خمار و خمارآلودگي /خوش: دلپذير/ مست: سرخوش و شاد و خرامان."
      },
      {
        "text": "دهقان سال‌خورده، چه خوش گفت با پسر / کای نورِ چشمِ من! به جز از کِشته، نَدرَوی",
        "explanation": "معنی بیت: دهقان پير چه سخن نغز و لطيفي را به پسر خود گفت که اي عزيز و اي نور ديده ي من، سرانجام آن چيزي را درو خواهي کرد که کاشته اي.\n\nمحصول بيت ــ  دهقان پير به پسرش حرف بسيار خوبى زد، يعنى گفتش اى نور ديده\u200Cام به جز از كشته ات چيز ديگرى درو نخواهى كرد. سخن خوبى گفت. مراد: هر چه بكارى همان را درو خواهى كرد. معناى لازم اين سخن كلام مشهورى است كه الناس مجزيون باعمالهم ان خيرآ فخيرو ان شرآ فشر.\n\nدر ميان تركها هم معمول است گويند: هر كسى كشته خود بدرود.\n\nمعنی واژگان:سالخورده: پير/ خوش: دلپذير/ نور چشم: فرزند/ کشته: کاشته یا مزروع/ندروی: درو نمی کنی."
      },
      {
        "text": "ساقی، مگر وظیفهٔ حافظ، زیاده داد / کآشفته گَشت، طُرّهٔ دَستارِ مولوی",
        "explanation": "معنی بیت: همانا ساقی به حافظ بیش از اندازة مقرر باده پیمود، چنانکه طره (کناره و شکن و پیچ) عمامة مولوی (به کنایه مراد حافظ) درهم و پریشان گشت.\n\nمعنی واژگان:وظيفه: مقرري، آن اندازه که حق هرکسي است/ زياده: بيش از حد آشفته: پريشان/ طرّه: آويزه ي عمامه اي که بر سر مي گذاشتند/ دستار: عمامه/ مولوي: نوعي عمامه که درويشان داشتند و آن به اندازه اي بود که يک يا دو (يا بيشتر) دور در اطراف سر پيچيده مي شد ،عنوان خاص مشایخ صوفیه و رهبران روحانی"
      }
    ]
  },
  {
    "title": "غزل شماره ۴۸۷ حافظ",
    "verses": [
      {
        "text": "ای بی‌خبر بکوش که صاحب‌خبر شوی / تا راهرو نباشی کی راهبر شوی؟",
        "explanation": "معنی بیت: ای ناآگاه از مراتب معرفت، جهدی کن تا دل آگاه شوی و بدان که اگر سالک طریق حق نباشی، هیچگاه به مقام ارشاد و دستگیری نخواهی رسید.\n\nمعنی واژگان:بي خبر: آن که از چيزهاي لازم خبري ندارد/ صاحب خبر: آن که از چيزهاي لازم خبر دارد/ راهرو: سالک، رونده ي راه/ راهبر: رهبر، پير، مراد، مرشد"
      },
      {
        "text": "در مکتب حقایق پیش ادیب عشق / هان ای پسر بکوش که روزی پدر شوی",
        "explanation": "معنی بیت: ای فرزند بکوش تا در دبیرستان حقیقت نزد آموزگار محبت درس آموزی تا تو هم روزی به مقام پدری و ولایت برسی.\n\nمعنی واژگان:مکتب: مدرسه/ حقايق: جمع حقيقت، حقيقتها که همان عشقها و فضيلتها باشد/ اديب: معلم/ هان: آگاه باش، مراقب باش/ پدر: صاحب تجربه و خرد"
      },
      {
        "text": "دست از مسِ وجود چو مردان ره بشوی / تا کیمیای عشق بیابی و زر شوی",
        "explanation": "معنی بیت: از مس ناقص وجود و نیستی هست نمای خود مانند رهروان طریقت مردانه چشم بپوش و در پیراستن خود از صفات بهیمی بکوش تا اکسیر عشق به دست آوریو به مدد آن مس وجودت را زر پاک سازی.\n\nمعنی واژگان: دست شستن: صرف نظر کردن/ مردان راه: مقصود رهروان راه عشق است/ کيميا: تبديل کننده چيز کم ارزش به چيز باارزش مثل مس که تبديل به طلا مي شود/ زر: طلا، چيز باارزش"
      },
      {
        "text": "خواب و خورت ز مرتبهٔ خویش دور کرد / آن گه رسی به خویش که بی خواب و خور شوی",
        "explanation": "معنی بیت: پرداختن به کارهای حیوانی مانند خفتن و خوردن تو را از مرتبة والای انسانیت جدا ساخت، آنگاه به کرامت انسانی نائل می شوی که از لذات مادی اعراض کنی؛ ناصر خسرو گوید:\n\nکسی که قصد ز عالم بخواب و خور دارد\n\nاگرچه چهرش خوبست، طبع خر دارد\n\nمعنی واژگان:خواب و خور: خوابيدن و خوردن/ مرتبه ي خويش: رتبه ي خود يعني انسانيت/ بي خواب و خور يعني علاقه ات به خواب و خوراک کم شود و بيشتر به فکر خواب و خوراک خود نباشي بلکه به فکر خود باشي، منظور گذشتن از مراحل مادي است"
      },
      {
        "text": "گر نور عشق حق به دل و جانت اوفتد / بالله کز آفتاب فلک خوب‌تر شوی",
        "explanation": "معنی بیت: اگر پرتو عشق الهی دل و جان تو را روشن کند به خدا سوگند که از مهر سپهر نوروزتر و باشکوه تر خواهی شد.\n\nمعنی واژگان: عشق حق: عشق خدا/ دل و جان: درون/ اوفتد: بتابد /بالله: به خدا قسم (قسم جلاله) /آفتاب فلک: خورشيد/ خوبتر: زيباتر"
      },
      {
        "text": "یک دم غریق بحر خدا شو گمان مبر / کز آب هفت بحر به یک موی تر شوی",
        "explanation": "معنی بیت: اگر یک نفس غرقة دریای حق شوی و به مقام فناء فی الله رسی مرتبة بقاء بالله را خواهی یافت و هفت دریا هم یک موی تو را تر نتواند کرد و آسیبی به تو نخواهد رساند.\n\nمعنی واژگان:يک دم: يک لحظه /غريق: غرقه شده/ گمان مبر: تصور مکن، مترس /هفت بحر: هفت دريا که قدما قبول داشتند و به درياها و اقيانوسهاي مختلف مي گفتند که عبارت بود از بحر اخضر، دریای عمان، دریای احمر، دریای بربر، دریای اقیانوس، بحر الروم، دریای اسود (نقل به اختصار از فرهنگ معین)/ اشاره است به عارفان و صوفيان بزرگ که مي گويند بر روي دريا راه مي رفتند بدون اين که قدم آنها تر شود/ اشاره است به معجزه گر بودن عاشق حقيقي خدا"
      },
      {
        "text": "از پای تا سرت همه نور خدا شود / در راه ذوالجلال چو بی پا و سر شوی",
        "explanation": "معنی بیت: سرتا سر وجودت فروغ ایزدی خواهد گشت، آنگاه که در طریق معرفت حق سر از پا نشناسی و به فنای مطلق برسی و از قید خودپرستی یک باره برهی.\n\nمعنی واژگان:ذوالجلال: خداي صاحب عظمت /بي پا و سر شدن: سر از پا نشناختن و غرق خدا شدن"
      },
      {
        "text": "وجه خدا اگر شودت منظر نظر / زین پس شکی نماند که صاحب‌نظر شوی",
        "explanation": "معنی بیت: اگر تنها ذات حق نظرگاه دیدة تو شود و از هر چیز جز خدا چشم بپوشی، بی گمان بینا دل و روشن روان خواهی گشت.\n\nمعنی واژگان:وجه: صورت، در اينجا به معني جلوه هاست/ منظر نظر: چشم انداز/ صاحب نظر: کسي که نظرش هميشه جلوه هاي خدا باشد/ وجه خدا: ذات حق/ نماند: نمی ماند"
      },
      {
        "text": "بنیاد هستی تو چو زیر و زبر شود / در دل مدار هیچ که زیر و زبر شوی",
        "explanation": "معنی بیت: اگر بنیان خودپرستی و انانیت تو واژگون شود، از این زیر و زبر شدن غم مدار چه کمال استقامت حال تو این است که از قید این نیستی هست نما برهی و باقی ببقای حق شوی.\n\nمعنی واژگان:بنياد: اساس /هستي: وجود/ زير و زبر شدن: در هم ريختن /در دل مدار: مترس، ترس به خود راه مده/ زير و زبر (در مصراع دوم) در پست و بلند روزگار مادي افتادن/ وقتي انسان از نظر رواني به مرحله اي رسيد که زير و زبر شد و در بحر خدا غرق شد نبايد از بلندمرتبه کردن و پست کردن اين روزگار بترسد."
      },
      {
        "text": "گر در سرت هوای وصال است حافظا / باید که خاک درگه اهل هنر شوی",
        "explanation": "معنی بیت: اگر آرزوی دیدار و پیوستن به محبوب ازلی در اندیشة توست، باید کمر خدمت صاحبان کمال و معرفت را بر میان بندی.\n\nمعنی واژگان:هوي: عشق /وصال: رسيدن به يار/ خاک درگه اهل هنر: در پيشگاه هنرمندان (هنر عشق) چهره بر خاک ماليدن و اظهار حقارت و شاگردي کردن"
      }
    ]
  },
  {
    "title": "غزل شماره ۴۸۸ حافظ",
    "verses": [
      {
        "text": "سَحرم هاتف میخانه به دولت‌خواهی / گفت بازآی که دیرینه این درگاهی",
        "explanation": "معنی بیت: سحرگاه هاتف (سروش یا فرشتة ندا دهندة)میکده معرفت که خیر و نیکبختی مرا می خواست ندا در داد که به میخانه بازگرد که تو چاکر قدیم این آستانی و حق خدمت دیرین داری\n\nمعنی واژگان:هاتف: ندادهنده/دولتخواهي: خيرانديشي و نيکخواهي/ بازآي: دوباره برگرد/ ديرينه: (يار) قديمي/ درگاه: مقصود همان ميخانه است"
      },
      {
        "text": "همچو جم جرعهٔ ما کش که ز سِرّ دو جهان / پرتو جام جهان‌بین دهدت آگاهی",
        "explanation": "معنی بیت: همچون جمشید که یک آشام (جرعه) از جام ما نوشید تو هم جرعه ای بنوش تا ضمیر مرشد که جام جهان نماست از رازهای دو جهان تو را با خبر سازد.\n\nمعنی واژگان:جم: جمشيد پادشاه پيشدادي/جرعه کشيدن: شراب نوشيدن/ سرّ: راز/ پرتو: درخشش/ جام جهان بين: جامي بوده است که گويند جمشيد داشته است و در آن همه ي دنيا را مي ديده است/ آگاهي: اطلاع"
      },
      {
        "text": "بر در میکده رندان قلندر باشند / که ستانند و دهند افسر شاهنشاهی",
        "explanation": "معنی بیت: بر آستان میخانه وارستگان مجرد باشند که می توانند تاج شاهی از کسی بازگیرند و به کس دیگر ببخشند\n\nمعنی واژگان:ميکده: ميخانه /رندان: کساني که ظاهري بد و باطني نيکو دارند و از هر لحظه ي عمر خود براي رسيدن به حق استفاده مي کنند/.قلندر: نوعي صوفي و درويش است که معمولاً اعتنايي به رسوم اجتماعي ندارد/ ستانند و دهند: مي گيرند و مي دهند/ افسر: تاج/ شاهنشاهي: شاه شاهان بودن، پادشاه همه ي مملکت بودن /در اين بيت ميخانه جايگاه مردان خدا و افراد بي ريا دانسته شده است."
      },
      {
        "text": "خشت، زیر سر و بر تارک هفت‌اختر پای / دست قدرت نگر و منصب صاحب جاهی",
        "explanation": " معنی  بیت: به فروتنی و خاکساری سر بر بالش خشت می نهند و حال آنکه قدم آنان از نظر بلندی مقام بر فرق هفت سیاره است، نیروی توانایی و درجة بلند پایگی آنان را نیک ببین.\n\nمعنی واژگان:خشت زير سر: فقر ظاهري را مي رساند که به جاي بالش و متکا از خشت استفاده مي کنند/ تارک: سر، بالا، فرق سر/هفت اختر: منظور هفت سياره است که به عقيده ي قدما عبارتند از: قمر، عطارد، زهره، شمس، مريخ، مشتري، زحل/ دست: دخالت/ مظهر قدرت: توانايي/ منصب: مقام /صاحب جاهي: ارجمندي و بزرگي/ قلندر: درویش از قید تکلفات رسته قلندریه فرقة از صوفیه اند که از جهت افکار و عقاید با ملامتیه نزدیک اند و مقید باخفای حال و عمل نیستند و رندی پیشه کنند پیروان این فرقه عادات و مقررات ثابتی ندارند و کاملاً از دستورهای مذهبی و عادات اجتماعی دور هستند…(نقل به اختصار از فرهنگ معین جلد ۶)."
      },
      {
        "text": "سر ما و در میخانه که طرف بامش / به فلک بر شد و دیوار بدین کوتاهی",
        "explanation": " معنی بیت: سر ما ملازم آستان میکدة معرفت باد که گوشة بامش بگردون رسیده است و حال آنکه دیوارش در دیدة ظاهر بین سخت کوتاه می نماید.\n\nمعنی واژگان:و: و او تقريب و نزديکي است/طرف: گوشه/ بر شده: بالا رفته، رسيده است"
      },
      {
        "text": "قطع این مرحله بی همرهی خضر مکن / ظلمات است بترس از خطر گمراهی",
        "explanation": "معنی بیت: در پیمودن منازل سلوک باید از پیر دلیل یعنی خضر راه مدد جست، چه در این طریق خم اندر خم و دراز حجابها و تاریکیهاست، مبادا که در مهلکة راه گم کردگی بیفتی.\n\nمعنی واژگان:قطع مکن: طي مکن، به پايان مبر /مرحله: فاصله ميان دو منزل را مي گويند و مقصود حافظ مرحله ي رسيدن به حق يعني مرحله ي طريقت است/خضر: مقصود پير و مراد باتجربه است، چون خضر در حقيقت مراد و مرشد موسي عليه السلام بوده است/ ظلمات: تاريکي ها، چون خضر همراه اسکندر به ظلمات رفته است."
      },
      {
        "text": "اگرت سلطنت فقر ببخشند ای دل / کمترین ملک تو از ماه بود تا ماهی",
        "explanation": "معنی بیت: دلا، اگر تاج فرمانروایی ملک درویشی و خرسندی را به تو دهند، آنگاه کوچکترین قلمرو حکمرانی تو از ماه آسمان تا ماهی که زمین را بر پشت نگاه داشته خواهد بود؛ قدماء معتقد بودند که کرة خاک بر شاخ گاوی نهاده است و آن گاو بر پشت ماهی است در دریایی، و از ماه تا ماهی کنایه از نهایت دوری و پهناوری است، رودکی گوید:\n\nسرش رسیده بماه بر ببلندی\n\nو آن معادی بزیر ماهی پنهان\n\nمعنی واژگان:سلطنت فقر: پادشاهي فقر، يکي از مقامات مقام فقر است و آن وقتي است که انسان فقط در مقابل خدا احساس فقر و بي نيازي کند/ در سلطنت فقر نوعي (پارادوکس) يعني تناقض به نظر مي رسد/ اي دل: اي عزيز من /ملک: مملکت/ پادشاهي ماه تا ماهي: از آسمان تا زمين (چون قدما عقيده داشتند که زمين بر شاخ گاوي قرار دارد که آن گاو هم بر پشت ماهي قرار دارد)"
      },
      {
        "text": "تو دم فقر ندانی زدن از دست مده / مسند خواجگی و مجلس تورانشاهی",
        "explanation": "معنی بیت: تو اهل درویشی و خرسندی نیستی و لاف انقطاع و تجرد نتوانی زد، پس کرسی وزارت و محفل خود را تو که خواجه جلال الدین تورانشاه وزیر شاه شجاعی همچنان حفظ کن و بکار خود بپرداز.\n\nمعنی واژگان:دم زدن: سخن گفتن /مسند: تکيه گاه /خواجگي: وزارت/ تورانشاهي: منسوب به جلال الدين تورانشاه وزير شاه شجاع و حامي و دوستدار حافظ/ گويا تورانشاه مدتي خانقاهي شده بود و در سلک فقرا درآمده بوده که حافظ اين کار را ناپسند مي پنداشته است"
      },
      {
        "text": "حافظِ خام‌طمع شرمی از این قصّه بدار / عملت چیست که فردوس برین می‌خواهی‌؟",
        "explanation": "معنی بیت:  ای حافظ که آرزوهای بیهوده و باطل در سر می پروری از این سخن حیا کن، کردار نیک تو چیست که به پاداش آن خواهان بهشت شده ای؟\n\nمعنی واژگان:خام طمع: کسي که آرزوهاي دست نيافتني در سر دارد/ قصه: شکايت/ فردوس برين: بهشت اعلي."
      }
    ]
  },
  {
    "title": "غزل شماره ۴۸۹ حافظ",
    "verses": [
      {
        "text": "ای در رخ تو پیدا انوار پادشاهی / در فکرت تو پنهان صد حکمت الهی",
        "explanation": "معنی بیت: ای آنکه در چهرة تو فروغ شاهی نمایان است و در اندیشة تو صدگونه حکمت و دانش یزدانی نهان.\n\nمعنی واژگان:رخ: چهره /انوار: نورها، روشني ها /پادشاهي: سلطنت/ فکرت: انديشه /حکمت: علم و فلسفه/ الهي: خدايي"
      },
      {
        "text": "کلک تو بارک الله بر ملک و دین گشاده / صد چشمه آب حیوان از قطرهٔ سیاهی",
        "explanation": "معنی بیت: خامة تو که خداوند برکتش دهاد، صد منبع آب حیات از یک چکه دوده (یک قطره مرکب) بر پادشاهی و شریعت روان ساخته است؛ به کنایه مقصود آنست که خامة تو دین و شاهی را حیاتی تازه بخشیده است.\n\nمعنی واژگان:کلک: قلم /بارک الله: مبارک کند خدا /ملک: مملکت /صد: علامت کثرت/ آب حيوان: آب زندگي /قطره ي سياهي: مرکب قلم / اشاره است به اين که شاه با قلم خود در مملکت و دين کارهاي زندگي بخش مي کند."
      },
      {
        "text": "بر اهرمن نتابد انوار اسم اعظم / ملک آن توست و خاتم فرمای هر چه خواهی",
        "explanation": "معنی بیت: خامة تو که خداوند برکتش دهاد، صد منبع آب حیات از یک چکه دوده (یک قطره مرکب) بر پادشاهی و شریعت روان ساخته است؛ به کنایه مقصود آنست که خامة تو دین و شاهی را حیاتی تازه بخشیده است.\n\nمعنی واژگان:اهرمن: اشاره است به اهريمني که انگشتري حضرت سليمان را ربود و در انگشت کرد و در حقيقت اشاره است به رقيب شاه/ انوار: درخششها، نورها /اسم اعظم: نام بزرگ خدا که بر نگين انگشتري حضرت سليمان نقش بسته بود/ ملک: مملکت، پادشاهي/ آن: مال/ خاتم: انگشتري و نگين پادشاهي با اشاره به انگشتري و نگين حضرت سليمان/ فرماي: بفرما، فرمان بده"
      },
      {
        "text": "در حکمت سلیمان هر کس که شک نماید / بر عقل و دانش او خندند مرغ و ماهی",
        "explanation": "معنی بیت: هر که در دانش و استقامت رای حضرت سلیمان به گمان افتد، مرغ و ماهی هم با همه بی خردی بر خرد و علم او خنده خواهند زد تا چه رسد به آدمیزادگان.\n\nمعنی واژگان:حکمت: علم و فلسفه /سليمان: چون در ادب ايران جمشيد و سليمان يکي دانسته شده است و مملکت فارس را ملک سليمان مي گويند، بنابراين سليمان در اين بيت اشاره است به پادشاه ملک فارس که در اين غزل قصيده گونه ممدوح حافظ است/ شک: ترديد /مرغ و ماهي: اشاره است بر همه موجودات"
      },
      {
        "text": "باز ار چه گاه گاهی بر سر نهد کلاهی / مرغان قاف دانند آیین پادشاهی",
        "explanation": "معنی بیت: اگرچه باز پرندة شکاری برخی اوقات کلاهی بر سر دارد ولی تنها پرندگان کوه قاف یا سیمرغانند که از رسوم شاهی و فرمانروایی بر دیگر مرغان آگاهی دارند؛ چنانکه می دانیم برای تربیت باز کلاهکی بر سرش می گذاشتند.\n\nمعنی واژگان:باز: مرغ شکاري لاشه خوار که وقتي آن را تربيت کنند علاوه بر اين که پلکهاي چشمهايش را مي دوزند بر سر او کلاهي مي گذارند که هر وقت شاه بخواهد او را به پرواز درآورد آن کلاه را از سر او مي بردارد و او را به دنبال شکار مي فرستد، در مصراع اول بيت اشاره به همين مطلب شده است و باز در حقيقت رقيب شاه در اين بيت به حساب آمده است/ مرغان قاف: مرغي که جايگاه آنها در کوه قاف (کوهي خيالي) است و مقصود سيمرغ است که طبق کتاب منطق الطير شاه مرغان شده است/ آيين: روش"
      },
      {
        "text": "تیغی که آسمانش از فیض خود دهد آب / تنها جهان بگیرد بی منّت سپاهی",
        "explanation": "معنی بیت: آن شمشیری را که آسمان از عطا و بخشش خود آبدار سازد بی مدد لشکری جهان را تسخیر می کند.\n\nمعنی واژگان:تيغ: شمشير/ فيض: بخشش/ دهد آب: آب داده و تيز و برّاکند/ تنها: به تنهايي/ جهان بگيرد: جهانگيري کند /منت: سپاس /سپاهي: سرباز، لشکري"
      },
      {
        "text": "کلک تو خوش نویسد در شأن یار و اغیار / تعویذ جان‌فزایی افسون عمرکاهی",
        "explanation": "معنی بیت: قلم تو در کار دوستان دعا یا حرز جان بخش می نویسد و دربارة بیگانگان سحری می نگارد که زندگی آنان را کوتاه کند.\n\nمعنی واژگان:کلک: قلم /خوش: به خوبي، جالب توجه/ در شأن: درباره ي/ اغيار: بيگانگان/ تعويذ جان فزايي: دعاي جان بخش /افسون عمرکاهي: نفرين و سحر کوتاه کننده عمر/ افسون: دعايي که جادوگران مي خوانند"
      },
      {
        "text": "ای عنصر تو مخلوق از کیمیای عزّت / و ای دولت تو ایمن از وَصمت تباهی",
        "explanation": "معنی بیت: ای که اصل وجود تو آفریده از اکسیر بزرگی است و ای آنکه بخت و پادشاهی تو در امان از عیب و فساد نابودی است.\n\nمعنی واژگان:عنصر: ذات، آخشيج/ مخلوق: خلق شده/ دولت: مجموعه اي که بر مملکتي حکومت مي کنند/ ايمن: در امنيت، محفوظ/ وصمت: عيب، ننگ و عار/ تباهي: فساد و از بين رفتن/ کیمیای عزت: اکسیر بزرگی"
      },
      {
        "text": "ساقی بیار آبی از چشمهٔ خرابات / تا خرقه‌ها بشوییم از عُجب خانقاهی",
        "explanation": "معنی بیت: ای ساقی، آبی از منبع میکدة معرفت بیار تا دلقها را از خودبینی و خودپسندی صوفیان خانقاه نشین پاک سازیم.\n\nمعنی واژگان:آب: شراب/. خرقه ها: لباس هاي صوفيانه و درويشي/ عجب: تکبر و خودپسندي /عجب خانقاهي: تکبر و خودپسندي که از بودن در خانقاه ايجاد شده است"
      },
      {
        "text": "عمری‌ست پادشاها کز می تهی‌ست جامم / اینک زِ بنده دعوی، وَز محتسب گواهی",
        "explanation": "معنی بیت: اي پادشاه، مدّت زيادي است که جام من از مي خالي است و شرابي نوشيده ام؛ اين ادّعاي من است و محتسب به آن گواهي مي دهد.\n\nمحصول بيت ــ اى پادشاه مدتى است قدحم از باده خالى است يعنى خرجى ندارم كه باده بخرم و بنوشم حاصل اين\u200Cكه قدرت ماليم اجازه نمى\u200Cدهد كه باده بخورم. اينك دعوى از من و شهادت از محتسب. مراد: محتسب شاهد است كه براى خرجى باده معطلم و چيزى ندارم. خواجه در بيت حسن طلب را رعايت كرده است.\n\nمعنی واژگان:عمري: مدتي به اندازه ي يک عمر/ پادشاها: اي پادشاه/ کز مي تهي است جامم: شرابي ننوشيده ام/ اينک: اکنون/ بنده: به معني من است با بياني به صورت خفض جناح /دعوي: ادعا/ محتسب: بازدارنده از منکرات، آن که در شهر امر و نهي شرعي مي کند و شرابخواران را مجازات مي کنند/ گواهي: شهادت"
      },
      {
        "text": "گَر پرتوی زِ تیغت، بر کان و معدن افتد / یاقوت سرخ‌رو را بخشند رنگ کاهی",
        "explanation": "معنی بیت: اگر شعاعی از شمشیر تو بر معادن افتد، یاقوت سرخ فام از بیم تیغ تو از ترس زرد روی خواهد شد.\n\nمعنی واژگان:پرتو: برق، درخشش/ تيغ: شمشير/ کان: معدن/ رنگ کاهي: يعني زرد"
      },
      {
        "text": "دانم دلت ببخشد بر عجز شب‌نشینان / گر حال بنده پرسی از باد صبحگاهی",
        "explanation": "معنی بیت: اگر حال زار مرا از نسیم بامدادی جویا شوی، یقین دارم که دل تو بر ناتوانی و ضعف حال شب زنده داران عاشق رحمت خواهد آورد.\n\nمعنی واژگان:ببخشد: رحم آورد/ عجز: ناتواني/ شب نشينان: شب زنده داران/ باد صبحگاهي: باد بامدادي"
      },
      {
        "text": "جایی که برق عصیان بر آدم صفی زد / ما را چگونه زیبد دعویِ بی‌گناهی؟",
        "explanation": "معنی بیت: آنجا که آذرخش گناهکاری به حضرت آدم برگزیدة خدا آسیب زد و وی را به گناه خوردن گندم گرفتار کرد تا از بهشت رانده شد ما که فرزندان آن پدریم و از طاعت و تقوای آن حضرت چندان بهره ای نداریم، چگونه می توانیم ادعا کنیم که گناه نکرده ایم.\n\nمعنی واژگان: صفي: برگزيده/ زيبد: زيباست، شايسته است/ دعوي: ادعا/ عصیان: نافرمانی و گناهکاری."
      },
      {
        "text": "حافظ چو پادشاهت گهگاه می‌برد نام / رنجش ز بخت منما بازآ به عذرخواهی",
        "explanation": "معنی بیت: ای حافظ، چون شهریار گاهگاهی از تو نامی بر زبان می آورد، از طالع خویش گله مکن و عذر تقصیر خدمت را بخواه.\n\nمعنی واژگان:رنجش: رنجيدن/ بخت: سرنوشت"
      }
    ]
  },
  {
    "title": "غزل شماره ۴۹۰ حافظ",
    "verses": [
      {
        "text": "در همه دِیر مغان نیست چو من شیدایی / خرقه جایی گرو باده و دفتر جایی",
        "explanation": "معنی بیت: دیوانه عشقی چون من در میکدة معرفت نتوان یافت، دلقم یک جا به گرو باده رفته است و دفتر شعرم جای دیگر.\n\nمعنی واژگان: دیر: صومعه و عبادتگاه/مغان: موبد و زردشتی/دير مغان: ميخانه، ميکده، کنایه از محفل عارفان و اولیای حق یا میکدة معرفت/ شيدا: آشفته، مجنون/ خرقه: لباس درويشي، دلق مرقع/ گرو باده: رهن شراب /دفتر: کتاب"
      },
      {
        "text": "دل که آیینهٔ شاهی‌ست غباری دارد / از خدا می‌طلبم صحبت روشن‌رایی",
        "explanation": "معنی بیت: دل من که آیینة جمال سلطان عشق است و فروغ ایزدی بر آن پرتو افکن، گردآلوده شده است، از خداوند می خواهم که مرا به همنشینی مرشدی روشن بین برساند تا غبار تعلق را از آیینة دلم بزداید.\n\nمعنی واژگان:آيينه ي شاهي: آيينه اي که مخصوص پادشاه است و در اينجا پادشاه در مفهوم خداست بنابراين دل آيينه اي است که خدا در آن تجلي مي کند/ غبار: کدورت و گرفتگي/ صحبت: همنشيني/ روشن راي: روشن فکر، مرد خدا، دل آگاه"
      },
      {
        "text": "کرده‌ام توبه به دست صنم باده‌فروش / که دگر مِی نخورم بی رخ بزم‌آرایی",
        "explanation": "معنی بیت: در بيت طنز لطيف و زيبايي به چشم مي خورد که از ويژگي هاي اختصاصي حافظ است و آن اينکه توبه را زماني مي کنند که از گناه بخواهند برگردند، ولي خواجه شراب خوردن را نه تنها گناه نمي داند، بلکه آن را همراه با معشوق جايز مي داند و نيز توبه به دست انسان پاک و عابدي صورت مي گيرد، ولي خواجه صنم باده فروش را پاک و طاهر مي شمارد که بايد در نزد او توبه کرد. به هر حال طعن و طنزي به زاهدان رياکار زمان که مردم را به توبه دعوت مي کردند و خود در خلوت به آن کار ديگر مشغول بودند، دارد.\n\nبه دست معشوق زيباروي باده فروش توبه کرده ام که پس از اين ديگر بدون چهره ي محبوب بزم آرايي شراب ننوشم.\n\nمحصول بيت ــ با دست صنم باده فروش توبه كرده\u200Cام كه دگر، بى\u200Cرخ بزم آراى دلبرى مى نخورم.\n\nمعنی واژگان:صنم: بت، زيباروي خوش اندام /باده فروش: آن که در ميخانه به کار مشغول است/ رخ: چهره / بزم آرا: باعث نشاط مجلس بزم، محبوب/ توبه معمولاً به دست زاهدان انجام مي گيرد که در اينجا به دست صنم باده فروش انجام گرفته است/ توبه معمولاً در مورد گناه است که در اينجا در مورد طرز گناه است/ هر دو مورد باعث طنز شده است"
      },
      {
        "text": "نرگس ار لاف زد از شیوهٔ چشم تو مرنج / نروند اهل نظر از پی نابینایی",
        "explanation": "معنی بیت: اگر گل نرگس به خودستایی ادعا کرد که ناز و کرشمه چشم تو را دارد رنجه خاطر مشو که صاحبنظران دیدة بینای تو را رها نمی کنند و به دنبال چشم نابینای نرگس نخواهند رفت.\n\nمعنی واژگان:نرگس: گلي است که معمولاً آن را به چشم تشبيه مي کند و برعکس چشم يار را به گل نرگس تشبيه مي کنند/ لاف زدن: ادعاي بيهوده کردن/ شيوه: روش، عشوه و ناز/ مرنج: آزرده مشو/ اهل نظر: زيباپسندان و زيبايي شناسان/ نابينا: منظور همان نرگس است که اگرچه شبيه چشم است اما نابيناست"
      },
      {
        "text": "شرح این قصه مگر شمع برآرد به زبان / ور نه پروانه ندارد به سخن پروایی",
        "explanation": "معنی بیت: داستان جانسوز عشق را شاید شمع با زبان آتشین باز گوید و گرنه پروانة جان سوخته را برگ و سامان و طاقت سخن گفتن نباشد.\n\nمعنی واژگان:اين قصه: قصه ي عشق و هجران/ زبان: شمع شعله اي دارد که به زبان او تعبير مي شود/ و چون شمع در حال سوختن است مي تواند قصه عشق و هجران بر زبان بياورد/ پروا: توجه و ملاحظه/ پروانه از اين قصه سخني بر لب نمي آورد و مي سوزد و از ميان مي رود و اعتنايي به سخن گفتن ندارد"
      },
      {
        "text": "جوی‌ها بسته‌ام از دیده به دامان که مگر / در کنارم بنشانند سهی‌بالایی",
        "explanation": "معنی بیت: از چشم جویهای سرشک به سوی دامن روان کرده ام تا شاید همانگونه که سرو را در کنار جوی می نشانند سرو قامتی بلند بالا را در بر من جای دهند.\n\nمعنی واژگان:جوي: معمولاً در کنار جوي ها و نهرها درخت سرو مي کارند/ بسته ام: به وجود آورده ام /ديده: چشم/ مگر: شايد/ بنشانند: بکارند، قرار دهند/ سهي بالا: معشوقي بالا بلند و خوش اندام که معمولاً آن را به سرو تشبيه مي کنند"
      },
      {
        "text": "کشتی باده بیاور که مرا بی رخ دوست / گشت هر گوشهٔ چشم از غم دل دریایی",
        "explanation": "معنی بیت: پیالة کشتی شکل شراب را بیاور و به من بده که در فراق روی محبوب هر کرانة چشم من از اندوه دل و سیل سرشک دریایی گشته است.\n\nمعنی واژگان:کشتي باده: در زمان قديم جام باده را به شکل کشتي مي ساخته اند/ بي رخ دوست: در هجران چهرۀ يار"
      },
      {
        "text": "سخن غیر مگو با من معشوقه‌پرست / کز وی و جام مِی‌ام نیست به کس پروایی",
        "explanation": "معنی بیت: با من که یار را به جان دوست دارم، از دیگری سخن مگو، چه مرا رغبت و التفات به چیزی و کسی جز معشوق و باده نباشد.\n\nمعنی واژگان:غير: بيگانه، هرکسي جز معشوق/ معشوقه پرست: عاشق حقيقي/ پروا: توجه، اعتنا"
      },
      {
        "text": "این حدیثم چه خوش آمد که سحرگه می‌گفت / بر در میکده‌ای با دف و نی ترسایی",
        "explanation": "معنی بیت: این سخن مرا دلپذیر افتاد که هنگام سحر راهب ترسایی بر در میخانه به سرزنش می گفت:\n\nمعنی واژگان:حديث: گفته/ دف: دايره ي زنگي، نوعي ساز ضربي است/ ترسا: نصراني، مسيحي"
      },
      {
        "text": "«گر مسلمانی از این است که حافظ دارد / آه اگر از پی امروز بود فردایی»",
        "explanation": "معنی بیت: اگر آیین اسلام از این گونه است که حافظ اظهار می کند، افسوس افسوس ندانم، اگر فردای قیامتی باشد، پاسخ باده گساری امروز را چه خواهد داد؟\n\nمعنی واژگان: آه: واي/ امروز: اين دنيا/ فردا: قيامت/ براي اين دو بيت داستاني ساخته اند که معاندان حافظ وقتي بيت آخر غزل را شنيدن اظهار داشتند که گويا حافظ به قيامت اعتقادي ندارد و حافظ به اشاره زين الدين ابوبکر تايبادي بيت شماره ۹ را ساخت که سخن از قول يک فرد مسيحي باشد ولي اين داستان پايه و اساس محکمي ندارد."
      }
    ]
  },
  {
    "title": "غزل شماره ۴۹۱ حافظ",
    "verses": [
      {
        "text": "به چشم کرده‌ام ابروی ماه سیمایی / خیال سبزخطی نقش بسته‌ام جایی",
        "explanation": "معنی بیت: ابروی ماه رخساری را نشان کرده و در نظر گرفته ام و صورت خیالی یاری را که خط سبز بر عذار دارد در جایگاهی (به کنایه یعنی دل خود) نگاشته ام.\n\nمعنی واژگان:به چشم کردن: نشان کردن و زير نظر گرفتن/ ماه سيما: زيباروي /خيال: تور /سبز خط: زيبارويي که موهاي نرم و لطيفي در چهره اش ظاهر شده است/ نقش بستن: در تصور آوردن/ جايي: در جايي از شهر، در جايي از مغز و دل"
      },
      {
        "text": "امید هست که منشور عشق‌بازی من / از آن کمانچهٔ ابرو رسد به طغرایی",
        "explanation": "معنی بیت: امیدوارم که فرمان مهرورزی از ابروی کمانی یار به امضایی آراسته شود یعنی او عشق مرا بپذیرد.\n\nمعنی واژگان:منشور: فرمان/ منشور عشق بازی: فرمان مهرورزی، نوشته ي فرمان سلطان و حکمران/ کمانچه: کمان کوچک با اشاره به شکل طغرا و اشاره به کمان کوچک ابرو/ طغرا: چند خط تو در توي قوسي شکل متوازي شامل نام و القاب پادشاه که در بالاي منشور رسم مي کردند و به منزله ي امضا بود/ حافظ اميدوار است که فرمان عشق او نوشته شود و به وسيله ابروي دوست به امضا برسد"
      },
      {
        "text": "سرم ز دست بشد چشم از انتظار بسوخت / در آرزوی سر و چشم مجلس‌آرایی",
        "explanation": "معنی بیت: اختیار سرم از دست رفت و به امید دیدار سر و چشم یاری که آرایندة محفل است، دیدة من از گریة انتظار گویی در آتش افتاده است.\n\nمعنی واژگان:سرم ز دست بشد: عقلم از دست رفت/ چشم از انتظار بسوخت: چشمم از بس به در دوخته شد به سوزش افتاد/ مجلس آرا: زيبارويي که با حضور خود باعث آرايش مجلس مي شود."
      },
      {
        "text": "مکدر است دل آتش به خرقه خواهم زد / بیا ببین که که را می‌کند تماشایی!",
        "explanation": "معنی بیت: دلم گرفته است، دلق ریایی را خواهم سوخت، بیا بنگر که آیا به یک بار نظاره و تماشا می ارزد یا نه؟\n\nمعنی واژگان:مکدر: تيره، گرفته، تاريک"
      },
      {
        "text": "به روز واقعه تابوت ما ز سرو کنید / که می‌رویم به داغ بلندبالایی",
        "explanation": "معنی بیت: روز مرگ تابوت مرا از چوب سرو بسازید، چه از این جهان بسوز فراق سرو قامتی سهی بالا در می گذرم.\n\nمعنی واژگان:روز واقعه: روز مرگ /تابوت: صندوق چوبي که مرده را در آن مي گذارند و حمل مي کنند/ سرو: درختي که مظهر بلندبالايي است و معمولاً معشوق بلند بالا و زيبا را به سرو تشبيه مي کنند/ داغ: نشان، حسرت، درد /بلند بالايي: معشوق بلند بالا چون سرو"
      },
      {
        "text": "زمام دل به کسی داده‌ام منِ درویش / که نیستش به کس از تاج و تخت پروایی",
        "explanation": "معنی بیت: من تنگدست اختیار دل خود را به یاری سپرده ام که در ملک حسن از غرور سلطنت به هیچ کس التفاتی ندارد.\n\nمعنی واژگان:زمام: مهار، افسار/ زمام دل به کسي دادن: عاشق او شدن/ درويش: بينوا، بي چيز، فقير/ پروا: توجه، اعتنا، ملاحظه"
      },
      {
        "text": "در آن مقام که خوبان ز غمزه تیغ زنند / عجب مدار سری اوفتاده در پایی",
        "explanation": "معنی بیت: آنجا که نیکوان تیغ ناز و کرشمه را آهیخته دارند، شگفت نیست که سر بیدلی پی سپر معشوقی شود.\n\nمعنی واژگان:خوبان: زيبارويان خوش اندام /غمزه: ناز و عشوه/ تيغ زدن: شمشير زدن/ عجب مدار: تعجب مکن/ مصراع دوم چند معني مي دهد: يکي آن که سري به پاي معشوق افتاده باشد و تقاضاي وصال کند، يا سري به عنوان قرباني به پاي معشوق افتاده باشد يا عاشق از هيجان جان باخته باشد"
      },
      {
        "text": "مرا که از رخ او ماه در شبستان است / کجا بود به فروغ ستاره‌پروایی؟",
        "explanation": "معنی بیت: گویی در خانة شب من از پرتو چهرة او ماهی تابان شده است و به فروغ اختران با ماه رخسار وی دیگر مرا التفاتی نیست.\n\nمعنی واژگان:شبستان: حرمسرا، شب خانه و خانه ای که درویشان شب در آن به سر برند/  فروغ: نور، پرتو/ پروا: توجه، اعتنا"
      },
      {
        "text": "فراق و وصل چه باشد؟ رضای دوست طلب / که حیف باشد از او غیر او تمنایی",
        "explanation": "معنی بیت: هجران و وصال در برابر خشنودی یار اعتباری ندارد، چه دریغ است که از دوست جز دوست چیزی خواست.\n\nمعنی واژگان:فراق: دوري از يار/ وصل: رسيدن به يار /چه باشد: چيز بااهميتي نيست/ رضا: خشنودي/ حيف: ظلم و ستم /تمني: خواهش"
      },
      {
        "text": "دُرَر ز شوق برآرند ماهیان به نثار / اگر سفینهٔ حافظ رسد به دریایی",
        "explanation": "معنی بیت: اگر جنگ غزل حافظ به دریایی گذر کند، ماهیان از شوق و شادی مرواریدها بر آن خواهند افشاند.\n\nمعنی واژگان:دُرَّر: مرواريدها/ شوق: عشق و علاقه و اشتياق/ نثار: در پاي کسي ريختن/ سفينه: کشتي و دفتر شعر/(در بعضي نسخ «بري به دريايي» است که از جهاتي مناسب تر است)"
      }
    ]
  },
  {
    "title": "غزل شماره ۴۹۲ حافظ",
    "verses": [
      {
        "text": "سلامی چو بوی خوش آشنایی / بدان مردم دیدهٔ روشنایی",
        "explanation": "معنی بیت: درودی مانند عطر دلپذیر محبت بر آن یار عزیز باد که گویی مردمک چشم روشنایی است یعنی نور نور است.\n\nمعنی واژگان:سلام: درود/ بوي خوش آشنايي: بوي دلپذير عشق و دوستي، يعني درودي از روي عشق و محبت/ مردم: مردمک/ مردم دیدة روشنایی: مردمک چشم روشنی، دیدة روشنایی"
      },
      {
        "text": "درودی چو نور دل پارسایان / بدان شمع خلوتگه پارسایی",
        "explanation": "معنی بیت: درود پاک و بي ريايي مانند نور دل عارفان خلوت نشين بر آن معشوق زيبايي باد که هم چون شمع خلوت سراي پارسايي سبب روشنايي است.\n\nمحصول بيت ــ براى آن شمع خلوتگه پارسائى درود و علاقه و عشقى چون نور دل پارسايان ارسال مى\u200Cكنم. يعنى براى آن جانان عابد و زاهد، درود و تحيت مى\u200Cفرستم.\n\nممكن است اين غزل براى جانان مسافر مذكور در غزل سابق، فرستاده شده باشد.\n\nمعنی واژگان:درود: سلام /پارسايان: مقصود زاهدان حقيقي است /شمع خلوتگه: مقصود معشوق است /پارسايي: زهد حقيقي که در عشق حقيقي نهفته است/ نور دل: فروغ مهر خاطر/ شمع: به استعاره مقصود یار است که فروغ بخش محفل اهل دل به شمار می آید/خلوتگه پارسایی: خلوت سرای تقوی"
      },
      {
        "text": "نمی‌بینم از همدمان هیچ بر جای / دلم خون شد از غصه، ساقی کجایی؟",
        "explanation": "معنی بیت: از یاران موافق کسی نماند و همگان رخت بر بستند، دلم از اندوه جدایی سخت آزرده شد، ای ساقی کجایی، مددی کن.\n\nمعنی واژگان:همدم: همنشين و هم صحبت/ خون شد دل: غمگين شدن دل، دلتنگ شدن"
      },
      {
        "text": "ز کوی مغان رخ مگردان که آن جا / فروشند مفتاح مشکل‌گشایی",
        "explanation": "معنی بیت: از خرابات مغان (به کنایه محفل عارفان) روی برمتاب که در آنجا کلید حل مشکلات را به تو می فروشند و دل را با شراب معرفت از بند غم رهایی می بخشند.\n\nمعنی واژگان:کوي مغان: کوچه اي که مغان در آن ميخانه برپا کرده اند/ رخ برمگردان: روگردان مشو /مفتاح: کليد/ مشکل گشايي: حل کردن مشکلات/ مقصود از مفتاح مشکل گشايي شراب است"
      },
      {
        "text": "عروس جهان گر چه در حد حسن است / ز حد می‌برد شیوهٔ بی‌وفایی",
        "explanation": "معنی بیت: هر چند عروس گیتی به نهایت زیبا و دلرباست، رسم پیمان شکنی را از اندازه فراتر می برد.\n\nمعنی واژگان: در حد: در مرز/ حسن: زيبايي/ شيوه: رسم و آيين و روش/ حد: اندازه"
      },
      {
        "text": "دل خستهٔ من گرش همتی هست / نخواهد ز سنگین‌دلان مومیایی",
        "explanation": "معنی بیت: اگر دل شکسته و مجروح مرا خلوص نیت و توجهی به حق باشد، برای درست شدن شکستگی و نکو حال شدنش از سخت دلان بیرحم مومیایی طلب نمی کند.\n\nمعنی واژگان:خسته: مجروح /همت: بلندنظري، عزت نفس/ سنگين دل: بيرحم، خسيس، دون همت/ موميايي: وسيله اي براي بهبود جراحت و درد، مومیا، مادة قهوه ای یا سیاه رنگ که در نتیجة اکسیده شدن هیدروکربورهای نفتی در شکافها و شکستهای طبقات که در مجاورت ذخایر نفتی زیرزمینی هستند پیدا می شود… ضماد آن را جهت شکستگی اعضا و بیرون رفتن مفاصل و کوفتگی و پاره شدن عصب و عضله در طب قدیم تجویز می کردند (نقل به اختصار از فرهنگ معین)"
      },
      {
        "text": "می صوفی‌افکن کجا می‌فروشند؟ / که در تابم از دست زهد ریایی",
        "explanation": "معنی بیت: باده ای که خودپرستی و انانیّت صوفی را از میان برد کجا توانم خرید، چه از غلبة زهدآلوده با ریا و خودنمایی به تنگ آمدم و بر خود می پیچم.\n\nمعنی واژگان:صوفي افکن: صفت شرابي است که صوفي رياکار را (که از بس شراب خورده است و شرابهاي معمولي در او اثري ندارد) از پا مي افکند/ در تابم: در خشم و عذابم/ زهد ريايي: پرهيزگاري رياکارانه و تظاهر به زهد."
      },
      {
        "text": "رفیقان چنان عهد صحبت شکستند / که گویی نبوده‌ست خود آشنایی",
        "explanation": "معنی بیت: ياران آن چنان پيمان دوستي را شکستند که گويي هرگز آشنايي اي در کار نبوده است.\n\nمحصول بيت ــ  رفيقان عهد صحبت را چنان شكستند كه گوئى هرگز در ميانمان آشنائى نبوده. يعنى بد عهدى را به جايى رسانيدند كه كانه در ميانمان هيچ گونه آشنايى نبوده.\n\nمعنی واژگان:چنان: به طوري/ عهد صحبت: پيمان همنشيني /گويي: مثل اين که /خود: واقعاً/ آشنايي: دوستي و همنشيني"
      },
      {
        "text": "مرا گر تو بگذاری ای نفس طامع / بسی پادشایی کنم در گدایی",
        "explanation": "معنی بیت: ای نفس آزمند، اگر رها کنی با وجود تنگدستی بر هواهای خود حاکم چیره خواهم شد، ناصرخسرو گوید:\n\nچو من پادشاه تن خویش گشتم\n\nاگر چند لشکر ندارم، امیرم\n\nمعنی واژگان:بگذاري: به حال خود بگذاري /نفس طامع: نفس طمع کار/ بسي: بسيار /پادشايي کنم: پادشاهي مي کنم /گدايي: فقر"
      },
      {
        "text": "بیاموزمت کیمیای سعادت / ز هم‌صحبت بد جدایی جدایی",
        "explanation": "معنی بیت: اکسیر نیکبختی را به تو می شناسانم: از مصاحب ناجنس و یار بدخوی دوری بجوی و دور بمان.\n\nمعنی واژگان:کيميا: ماده اي که مي تواند فلزات کم بها مثل مس را به طلا تبديل کند، تبديل کننده و تغيير دهنده به طرف تعالي و خوبي/ سعادت: خوشبختي/ کيمياي سعادت: اکسیر نیکبختی، اشاره دارد به کتابي به همين نام از امام محمد غزالي/ همصحبت: همنشين، دوست، رفيق/ جدايي: دوري و به خاطر تأکيد دوبار ذکر شده است"
      },
      {
        "text": "مکن حافظ از جور دوران شکایت / چه دانی تو ای بنده، کارِ خدایی؟",
        "explanation": "معنی بیت: ای حافظ، از ستم روزگار شکوه مکن، ای بندة ناتوان تو از کارهای ایزدی و آنچه خداوند مصلحت می داند آگاه نیستی.\n\nمعنی واژگان:جور: ظلم و ستم/ دوران: روزگار، زمانه."
      }
    ]
  },
  {
    "title": "غزل شماره ۴۹۳ حافظ",
    "verses": [
      {
        "text": "ای پادشه خوبان داد از غم تنهایی / دل بی‌ تو به جان آمد وقت است که بازآیی",
        "explanation": "معنی بیت: ای خسرو نکویان از اندوه جدایی جای فریاد و فغان است، کار دل به جان کندن کشید، گاه آن رسید که باز گردی.\n\nمعنی واژگان:پادشه خوبان: زيباي زيبايان/ داد: فرياد/ غم تنهايي: اندوه دوري از معشوق/ به جان آمد: به مرگ افتاد/ تنهايي به قرينه ي بي تو به همان معني است يعني دوري از معشوق."
      },
      {
        "text": "دائم گل این بُستان شاداب نمی‌ماند / دریاب ضعیفان را در وقتِ توانایی",
        "explanation": "معنی بیت: همواره گل بوستان زندگی تر و تازه نخواهد بود. به کنایه یعنی توانایی و دسترس و قدرت همیشگی نیست، پس اکنون که توانایی داری، درماندگان را یاری کن، سعدی گوید:\n\nای که دستت میرسد، کاری بکن\n\nپیش از آن کز تو نیاید هیچ کار\n\nمعنی واژگان:بستان: مقصود بوستان زيبايي هاي يار است/ شاداب: سرزنده و تازه و جوان/ ضعيفان: مقصود عاشقان ناتوان است/ در وقت توانايي: همان وقتي است که گل بوستان زيبايي ها شاداب است."
      },
      {
        "text": "دیشب گِلهٔ زلفش با باد همی کردم / گفتا «غلطی بگذر زین فکرتِ سودایی»",
        "explanation": "معنی بیت: دوش به نسیم شکوه بردم که گیسوی یار در دست من نیست، باد پاسخ داد: تو در اشتباه ماندی، از این اندیشة باطل درگذر\n\nمعنی واژگان:گله: شکايت/ غلطي: در اشتباه هستي/ بگذر: صرف نظر کن /فکرت سودايي: فکر ديوانه وار"
      },
      {
        "text": "صد بادِ صبا این جا با سلسله می‌رقصند / این است حریف ای دل تا باد نپیمایی",
        "explanation": "معنی بیت: او صد نسیم بهاری را اینجا زنجیر بر پای نهاده و برقص کردن واداشته است، همکار تو در عشق چنین نیرومند است، زنهار تا سودای خام وصال در سر نپروری و کاری بیهوده نکنی.\n\nمعنی واژگان:سلسله: زنجير، اينجا مقصود زلف يار است، يعني شکار کردن باد که مشکل است در اينجا زلف توانسته است آن را شکار کند و شکار هم شاداب و خوشحال است و بادهاي شکار شده مي رقصند/ حريف: در اينجا مفهوم عاشق است که همان باد باشد و ممکن است آن را به معشوق نيز تعبير کرد/ اي دل: عزيز من/ باد پيمودن: کار بيهوده انجام دادن"
      },
      {
        "text": "مشتاقی و مَهجوری دور از تو چنانم کرد / کز دست بخواهد شد پایابِ شکیبایی",
        "explanation": "معنی بیت: اي معشوق، شوق ديدار تو و هجران و فراقت که دور از تو باد، مرا به چنان حال و روزي افکنده است که ديگر صبر و تحمّلم به پايان خواهد رسيد.\n\nمحصول بيت ــ اى جانان دور از تو اشتياق و هجران چنانم كرده كه قدرت و طاقت صبورى از دستم خارج شده است: ديگر طاقت شكيبايى را ندارم.\n\nمعنی واژگان:مشتاقي: عشق و شيفتگي /مهجوري: دوري /دور از تو: تو دور باد، خدا کند چنين گرفتاري پيدا نکني/از دست شدن: از دست رفتن، گرفته شدن/ پاياب: تاب و توان، جايي از دريا که پاي انسان به ته دريا برسد / دور از تو: ايهام دارد: ۱- از تو دور باد. ۲- از دوري تو"
      },
      {
        "text": "یا رب به‌ که شاید گفت این نکته که در عالم / رخساره به کس ننمود آن شاهدِ هرجایی",
        "explanation": "معنی بیت: پروردگارا با کسی این مسأله دقیق را در میان نمی توان نهاد که تجلی جمالی ذات مطلق یا هستی مطلق که همه جا هست، حقیقت خود را بر کس چنانکه باید آشکار ننمود.\n\nمعنی واژگان:شايد گفت: مي توان گفت/ نکته: موضوع بديع و لطيف/ رخساره: چهره/ ننمود: نشان نداد/ شاهد: زيبارو /هرجايي: آن که با همه کس حشر و نشر دارد، آن که در همه جا هست/ زيبارويي که چهره اش را به کسي نشان نداده است اما در هر جا حاضر است جز خداوند متعال يعني معشوق حقيقي نيست."
      },
      {
        "text": "ساقی! چمن گل را بی‌ رویِ تو رنگی نیست / شمشاد خرامان کن تا باغ بیارایی",
        "explanation": "معنی بیت: ای ساقی، گلزار را بی گل چهرة تو رونقی نیست، بالای شمشادگون را به رفتار آور تا چمن باغ را آرایش دهی.\n\nمعنی واژگان:چمن: باغ/ رنگ: جلوه و جلا، آب و رنگ /شمشاد: درختی است از راستة دو لپه ییهای جدا گلبرگ که تیرة خاصی به نام شمشادها را بوجود می آورد… درخت مذکور در همه جنگلهای شمالی ایران فراوان است و به عنوان زینت هم در باغها و باغچه ها کشت می شود… این شمشادست که شاعران قد معشوق را بدان تشبیه کنند/ مرزنگوش: همین شمشادست که شاعران زلف و طره را بدان تشبیه کنند.(نقل به اختصار از فرهنگ معین)"
      },
      {
        "text": "ای دردِ توام درمان در بستر ناکامی / وِی یادِ توام مونس در گوشهٔ تنهایی",
        "explanation": "معنی بیت: اي معشوقي که درد عشق تو درمان ناکامي و نامرادي من و ياد تو يار و هم دم تنهايي من است\n\nمحصول بيت ــ اى جانان در بستر ناكامى و نامرادى درد تو درمان من است و نيز اى جانان به خاطر آوردن تو در گوشه تنهايى مونس من است. يعنى با ياد تو در گوشه تنهايى تسلى مى\u200Cيابم. حاصل گفتار ذكر تو يارو مونس من است.\n\nمعنی واژگان:بستر ناکامي (اضافه استعاري) کسي که در آن بستر مي خوابد ناکام است/ مونس: همدم، همنشين"
      },
      {
        "text": "در دایرهٔ قسمت ما نقطهٔ تسلیمیم / لطف آن چه تو اندیشی حکم آن چه تو فرمایی",
        "explanation": "معنی بیت: در دایرة تقدیر و سرنوشت ما مرکز تسلیم و نقطة رضا به قضاء توایم، پس آنچه تو دربارة ما فکر کنی، مهر و عنایت است و آنچه فرمان دهی حکمت و مصلحت.\n\nمعنی واژگان:لطف: مهرباني /حکم: فرمان"
      },
      {
        "text": "فکرِ خود و رایِ خود در عالم رندی نیست / کُفر است در این مذهب خودبینی و خودرایی",
        "explanation": "معنی بیت: اندیشة خودپرستی و خودکامگی در جهان وارستگی نباشد، در این مسلک خویشتن بینی و خودخواهی کافری و حق ناشناسی است.\n\nمعنی واژگان:فکر خود و راي خود: خودبيني و خودسري، خوپسندي و خودخواهي /عالم: دنيا/ رندي: ظاهر بد و باطن نيکو داشتن و همواره در فکر خدا و به فکر خدا بودن/ رندي را به عنوان مذهبي مطرح کرده است که در اين مذهب خودبيني و خودسري نشانه ي کفر است"
      },
      {
        "text": "زین دایرهٔ مینا خونین جگرم، مِی ده / تا حل کنم این مشکل در ساغرِ مینایی",
        "explanation": "معنی بیت: دایرة کبود رنگ سپهر نیلگون جگرم را از غصه خون کرد، باده بده تا گره این مشکل را در نوشیدن جام مینا رنگ بگشایم.\n\nمعنی واژگان: مینا: ترکیبی است از لاجورد و طلا و غیره که در کوره می برند و شفاف مثل شیشة کبود رنگ بیرون می آید.(نقل از فرهنگ معین)/دايره مينا: دایرة کبود رنگ، مقصود آسمان است که رنگ شيشه دارد/ خونين جگر: غصه دار/ ساغر مينايي: جام شيشه اي شراب/ مقصود از اين مشکل، خونين جگر بودن از گردش آسمان است که قدما گردش آسمان را در سرنوشت انسان مؤثر مي دانسته اند"
      },
      {
        "text": "حافظ! شبِ هجران شد بوی خوشِ وصل آمد / شادیت مبارک باد ای عاشقِ شیدایی",
        "explanation": "معنی بیت: اي حافظ، شب دوري از يار به پايان آمد و بوي دل پذير وصال معشوق به مشام رسيد. اي عاشق بي قرار، شادي ات مبارک باد.\n\nمحصول بيت ــ اى حافظ شب هجران سپرى شد و بوى خوش دم صبح آمد. يعنى صباح وصال ظاهر گشت، پس شادى مباركت باشد اى عاشق شيدايى. مراد: سرور وصال مباركت باشد اى عاشق ديوانه.\n\nمعنی واژگان: شد: رفت/ وصل: رسيدن به يار و وصال/ شيدايي: ديوانه، ديوانه وار/ عاشق شیدایی: بیدل شیفته یا شیدا و مجنون"
      }
    ]
  },
  {
    "title": "غزل شماره ۴۹۴ حافظ",
    "verses": [
      {
        "text": "ای دل گر از آن چاهِ زَنَخدان به درآیی / هر جا که روی زود پشیمان به درآیی",
        "explanation": "معنی بیت: دلا، اگر از چاه ذقن یار بیرون شوی، به هر جا که روی آوری، پشیمان خواهی شد.\n\nمعنی واژگان:چاه زنخدان: فرورفتگي زيبايي چانه ي محبوب/ به درآيي: بيرون بيايي، بيرون مي آيي/ چاه زنخدان يار بهترين جاي دل عاشق است"
      },
      {
        "text": "هُش دار که گر وسوسهٔ عقل کنی گوش / آدم‌صفت از روضهٔ رضوان به درآیی",
        "explanation": "معنی بیت: دلا، بهوش باش که اگر به بد اندیشی خرد گوش فرادهی مانند پدر خود حضرت آدم که عقل وی به وسوسة شیطان گرفتار آمد، از باغ رضوان یا بهشت جاودان رانده می شوی.\n\nمعنی واژگان:هش دار: به هوش باش، هوشيار باش/ وسوسه: دچار ترديد کردن و دو دل کردن/ عقل: در مقابل عشق است/ آدم صفت: مانند حضرت آدم عليه السلام/ روضه ي رضوان: باغ رضوان يعني بهشت/ روضه ي رضوان عاشق در اين دنيا همان چاه زنخدان يار است و عقل که در مقابل عشق است مي تواند چنين کند يعني انسان را از اين روضه ي رضوان به درآورد."
      },
      {
        "text": "شاید که به آبی فلکت دست نگیرد / گر تشنه‌لب از چشمهٔ حیوان به درآیی",
        "explanation": "معنی بیت: اگر به چشمة آب حیات رسیدی و سیر ننوشیدی، کفران نعمت کرده ای و سزاوارآنی که گردون از آن پس تو را به اندک آبی مدد نکند.\n\nمعنی واژگان:شايد: شايسته است، امکان دارد /دست نگيرد: کمک نکند (آبي به تو ندهد)/ تشنه لب: خشک لب /چشمه حيوان: آب زندگي"
      },
      {
        "text": "جان می‌دهم از حسرتِ دیدارِ تو چون صبح / باشد که چو خورشید درخشان به درآیی",
        "explanation": "معنی بیت: مانند صبح که چون خورشید برآید، سپری می شود، من هم در اندوه ندیدن رخسار تو همچون صبح جان می سپارم به این امید که چون مهر تابان طلوع کنی و رخ بنمایی.\n\nمعنی واژگان:حسرت: نااميدي/ صبح: در ديوان حافظ صبح قبل از طلوع آفتاب است/ باشد: شايد"
      },
      {
        "text": "چندان چو صبا بر تو گمارم دم همّت / کز غنچه چو گل خرّم و خندان به درآیی",
        "explanation": "معنی بیت: مانند نسیم بهاری آنقدر نفس خود را که همراه با دعا و توجه باطنی است به نگهبانی تو وامی دارم تا مانند گل از حجاب غنچه تازه روی و شکوفان بیرون آیی.\n\nمعنی واژگان:صبا: بادي که از طرف شمال يا مشرق مي وزد و پيام آور ميان عاشق و معشوق است/ دم همت: نفس رحماني، نفسي که از دل برآيد و جهت آن خوشي و شادابي باشد/ گمارم: به کار مي برم/ غنچه: گل تازه اي که در پرده قرار دارد/ گل: در مقابل غنچه است که از پرده بيرون آمده است و اين کار باد صباست که غنچه را به گل تبديل مي کند/ خرم: شاداب"
      },
      {
        "text": "در تیره شبِ هجرِ تو جانم به لب آمد / وقت است که همچون مَهِ تابان به درآیی",
        "explanation": "معنی بیت: در شب تاريک فراق تو جانم به لب رسيد و بي طاقت شدم؛ زمان آن فرارسيده است که مانند ماه درخشان بيرون بيايي و شب مرا روشن سازي.\n\nمحصول بيت ــ  در شب تار هجران تو جانم به لب آمد. يعنى در فراقت جان مى\u200Cدهم وقتش است كه چون ماه تابان طلوع نمايى.\n\nمعنی واژگان:تيره شب: شب تاريک هجر/ جانم به لب آمد: نزديک به مرگ شدم/ وقت است: هنگام آن است"
      },
      {
        "text": "بر رهگذرت بسته‌ام از دیده دو صد جوی / تا بو که تو چون سرو خرامان به درآیی",
        "explanation": "معنی بیت: بر گذرگاه تو از دیدگان جویهای بسیار روان کرده ام، به امید آنکه تو مانند سرو در کنار جوی به ناز روان شوی.\n\nمعنی واژگان:رهگذر: محل عبور/ ديده: چشم /دو صد جوي: جويهاي زيادي /تا بوکه: تا شايد که/ سرو خرامان: معشوق زيباروي خوش قد و قامت"
      },
      {
        "text": "حافظ مکن اندیشه که آن یوسفِ مَه‌رو / بازآید و از کلبهٔ احزان به درآیی",
        "explanation": "معنی بیت: ای حافظ، نگران مباش که آن یوسف جمال ماه رخسار بازگردد و تو از خانة غمها مانند حضرت یعقوب بیرون خواهی آمد و به دیدار یار شادمان خواهی شد.\n\nمعنی واژگان:مکن انديشه: غصه مخور/ يوسف: مظهر زيبايي/ مهرو: کسي که رويش مانند ماه زيباست/ يوسف مهرو :یوسف جمال ماه جبین (معشوق) /کلبه ي احزان: در اصل خانه اي که يعقوب در آن مي رفت و در غم يوسف مي گريست، خانه ي عاشق دور از معشوق/ به در آمدن: بيرون آمدن"
      }
    ]
  },
  {
    "title": "غزل شماره ۴۹۵ حافظ",
    "verses": [
      {
        "text": "مِی خواه و گُل‌افشان کن، از دَهر چه می‌جویی؟ / این گفت سَحرگَه گُل: «بلبل، تو چه می‌گویی؟»",
        "explanation": "معنی بیت: باده بجوی و جشن گل ریزان به پاکن، بیش از این از روزگار چه می خواهی، این سخنی است که هنگام سحر گل گفت، ای بلبل تو چه می گویی و نظرت چیست؟\n\nمعنی واژگان:گل افشان کن: گلريزان کن، گل نثار کن/ دهر: روزگار/ سخن بلبل نيز همين است"
      },
      {
        "text": "مَسْنَد به گُلستان بَر، تا شاهد و ساقی را / لَب گیـری و رُخ بوسی، مِی نوشی و گُل بویی",
        "explanation": "معنی بیت: بساط طرب و شادي را به باغ ببر تا لب شاهد زيبا و روي ساقي دلربا را ببوسي؛ شراب بنوشي و گل را ببويي.\n\nمحصول بيت ــ مسندت را به گلستان ببر تالب شاهد را بمكى و روى ساقى را ببوسى و شراب بخورى و گل بوكنى. حاصل: با رفتن و نشستن در گلستان اين همه فايده مترتب حالت مى\u200Cشود.\n\nمعنی واژگان:مسند: فرش و تکيه گاه در اینجا مقصود بساط عیش / شاهد: زيبارو"
      },
      {
        "text": "شمشاد، خُرامان کُن وآهنگِ گُلِسْتان کُن / تا سَرو بیآموزد از قَدِّ تو، دل‌جویی",
        "explanation": "معنی بیت: معشوق را بدآن تشبيه کرده اند.\n\nمحصول بيت ــ قامت چون شمشادت را خرامان كن يعنى به قصد گلستان خرامان راه برو تا كه سرو از قد و بالاى تو دلجوئى ياد بگيرد.\n\nمعنی واژگان:خرامان: با ناز و عشوه راه رفتن/ آهنگ کن: قصد کن/ دلجویی: پسندیدگی و مطلوب دل بودن یا دلخواه شدن/ جويي: مهرباني و نوازش، طنّازي."
      },
      {
        "text": "تا غنچهٔ خندانت، دولت به که خواهد داد / ای شاخِ گُلِ رعنا، از بهرِ که می‌رویی؟",
        "explanation": "معنی بیت: نمی دانم غنچة شکفته لب تو سعادت بوسیدن را قسمت کدام کس خواهد کرد، ای شاخة گل دلفریب برای چه کسی سبز می شوی و آرایش محفل که خواهی شد؟\n\nمعنی واژگان:غنچه ي خندان: مقصود لبان معشوق است/ دولت: خوشبختي/ رعنا: خوش قد و بالا و خوش ادا /مي رويي: پرورش مي يابي"
      },
      {
        "text": "امروز که بازارت، پرجوش خریدار است / دریاب و بِنِه گنجی از مایهٔ نیکویی",
        "explanation": "معنی بیت: امروز که بازار حسن تو از خریداران پر ازدحام و غلغله است، غنیمت شمار و ذخیره ای از سرمایة نیکوکاری فراهم کن، ناصرخسرو گوید:\n\nتا صورتت نکو بود افعال زشت کردی\n\n پس فعل را نکو کن، اکنون که زشت گشتی\n\nمعنی واژگان:امروز: اکنون/ پرجوش: جوش: ازدحام و گرمی / خريدار: خريدار زيادي داري /درياب: مراقب باش/ گنجي از مايه نيکويي: گنجي از خوبيها"
      },
      {
        "text": "چون شمعِ نکورویی، در رهگذرِ باد است / طَرْفِ هنری بَربَند از شمعِ نکورویی",
        "explanation": "معنی بیت: چون شمع جمال در مسیر باد فناست و زیبایی و جوانی نمی پاید، از فروغ شمع حسن خود بهرة فضیلتی فراهم آورد و دل بجوی.\n\nمعنی واژگان: در رهگذر باد است: از بين مي رود و مانند شمع خاموش مي شود /طرف بر بستن: سود بردن/ شمع نکورویی: شمع جمال"
      },
      {
        "text": "آن طُرِّه که هر جَعْدَش، صد نافهٔ چین اَرْزَد / خوش بودی اگر بودی بوییش ز خوش‌خویی",
        "explanation": "معنی بیت: آن زلف آراسته که هر چین و شکن آن هم بهای صد نافة بویای آهوان چین است، اگر از نیکخویی اندک بهره ای داشت، خوب بود.\n\nمعنی واژگان:طره: موي سر را گويند که در جلو پيشاني ريخته باشد و توسعاً به همه ي گيسو گفته مي شود/ جعد: پيچ و تاب مو /نافه ي چين: ناف آهوي ختن که پر از مشک است/ خوش: چه خوب /بويي: کمي، ذره اي/ خوشخويي: خوش اخلاقي، لطف و مهرباني"
      },
      {
        "text": "هر مُرغ به دستانی در گلشنِ شاه آمد / بلبل به نواسازی، حافظ به غزل‌گویی",
        "explanation": "معنی بیت: خواجه در غزل هاي بسيار پادشاه عصر را مدح گفته است، ولي به طور قطع جز در چند غزل نمي توان دانست که منظور کدام پادشاه بوده است.\n\nهر مرغ با نغمه و آوازي به گلزار شاه آمده است. بلبل با نغمه سرايي و حافظ با غزل گويي.\n\n  محصول بيت ــ هر مرغى براى حكايتى و قصه\u200Cاى به گلش شاه مى\u200Cآيد: بلبل با نغمه\u200Cپردازى: با ترنمات و حافظ با دعاگويى. حاصل: حافظ دعاگوى شاه است.\n\nمعنی واژگان:دستان: سرود و آواز/ گلشن: بخشي از باغ که مخصوص کاشتن گل است/ نواسازي: آهنگ سازي"
      }
    ]
  }


]