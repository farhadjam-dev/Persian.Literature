[
  {
    "title": "غزل شماره ۱ حافظ",
    "verses": [
      {
        "text": "اَلا یا اَیُّهَا السّاقی اَدِرْ کَأسَاً و ناوِلْها / که عشق آسان نمود اوّل ولی افتاد مشکل‌ها",

        "explanation": "ساقی ، باده به یک یک اهل مجلس بده و آن وقت به من بده زیرا عشق جانان در ابتدا به نظر ساده آمد اما در آخر مشکلات زیادی در آن پیدا شد . [ زیرا به کسی که دل دادی و عشق ورزیدی ابتدا نسبت به تو انواع ملایمات را نشان می دهد اما بعد شروع می کند به استغنا ، عاشق بیچاره هم تحمل استغنا را نیاورده . برای تسلی آلام درونی خود گاه به باده و زمانی به افیون و قهوه مبتلا می شود که اندکی دل دیوانه خود را آرام کند . ( اَدِر = به گردش درآوردن ، کاس = جام ، ناول = به کسی دادن ) ]"
      },
      {
        "text": "به بویِ نافه‌ای کآخِر صبا زان طُرّه بُگشاید / ز تابِ جَعدِ مشکینش چه خون افتاد در دل‌ها",
        "explanation": "به سبب بوی خوش یا به امید بوی مشک که صبا آن را از زلف پر چین و شکن یا از طره تابدار جانان می آورد چه خون ها که در دلها افتاد . یعنی دلها را پر از خون کرد و سبب خون شدن دلها انتظار طولانی است . چه صبا در گشودن پیچ و تاب زلف مجعد جانان درنگ می کند و باعث اضطراب خاطر عشاق می گردد . [ جعد = موی مجعد یعنی مویی که به شکل جلقه زنجیر باشد . تاب = در اینجا به معنی چین و شکن است . نافه = نافه مشک یعنی غلاف مشک ]"
      },
      {
        "text": "مرا در منزلِ جانان چه امنِ عیش، چون هر دَم / جَرَس فریاد می‌دارد که بَربندید مَحمِل‌ها",
        "explanation": "در منزل جانان برای من زندگی راحت وامن چگونه میسر است یعنی میسر نیست چونکه هر آن و هر نفس ، جرس آگاه می کند که بارهایتان را بربندید و هر چه زودتر به جانان واصل شوید ک فرصت غنیمت است . [ جرس = زنگ البته از نوعی که به گردن شترها می بندند ]\n\n– منزل ، محل نزول یا خانه و مسکن ، به قیاس منزلها که در بیت بعد آمده ، اینجا نیز مرادش منازل است و لکن به ضرورت وزن شعر به صورت مفرد بیان کرده است . زیرا که راه وصول به جانان منحصر به یک راه نمی شود بلکه منازل متعدد لازم است . به این معنی که عاشق برای وصول به جانان باید رنج و محنت زیاد بکشد و مراحل سخت بگذراند تا قدر وصل معشوق را بداند و کمر به خدمتش بربندد ."
      },
      {
        "text": "به مِی سجّاده رنگین کُن گَرَت پیرِ مُغان گوید / که سالِک بی‌خبر نَبْوَد ز راه و رسمِ منزل‌ها",
        "explanation": "اگر پیر مغان یعنی باده فروش به تو گوید که اسباب عبادت و سجاده را با شراب آلوده کن . سخنش را قبول کن و اوامر او را به جا بیاور . زیرا که پیر مغان ، سالک مرتاص طریق باده نوشان است و از عادات و رسوم میخانه ها بی خبر نیست . چه هر روز عرفای کاملی را به سر منزل مقصود راهنمایی می کند و از رسوم رندان کاملا آگاه می باشد و طبیعت و مشرب همه سالکین را خوب شناخته است . پس پیروی و اطاعت از اوامر او لازم و ضروری است و تخلف از دستورات وی موجب ندامت جبران ناپذیر می گردد . زیرا در امر ندامت خماری حکمت عظیم وجود دارد که آن حکمت را فقط پیر و امثال او می داند . [ مغان = جمع مغ به معنی کشیش و متصدی آتش و مطلقاََ به کافر ، مغ گویند . و مراد از پیر مغان ، بزرگ و رئیس مغان است . ]"
      },
      {
        "text": "شبِ تاریک و بیمِ موج و گِردابی چنین هایل / کجا دانند حالِ ما سبک‌بارانِ ساحل‌ها؟",
        "explanation": "ظلمت شب هجران و ترس از رقیب و خوف غرق شدن در گرداب فراق ابدی . این است وضع و حال ما ، پس کسانی که به ساحل وصال رسیده اند . دیگر نه غم اغیار دارند و نه خوف انفصال از معشوق . پس چگونه می توانند حال ما را دریابند . [ بیم = خوف و ترس ، گرداب = محلی که آب به دور خود می چرخد ، هایل = مشتق از هول به معنای ترس ، سبکبار = کنایه از اشخاص آسوده و بی خیال ]"
      },
      {
        "text": "همهْ کارم ز خودکامی به بدنامی کشید آخر / نهان کِی مانَد آن رازی کَزو سازند مَحفل‌ها؟",
        "explanation": "چون تمام افعال و اعمالم به مقتضای میل و مراد و خواهش دل خودم بوده . یعنی متوجه حصول مراد و دلخواه خودم بودم و مقید حصول مراد جانان نبودم  و پیوسته حصول مرادجانان را بر مراد و میل خودم مقدم نمی دیدم . این است که بالآخره کارم به رسوایی و بدنامی منحر شد . [ خودکام = کسی که همه کارها را به مقتضای میل و مطابق دلخواه خود انجام دهد . بدنام = رسوا ]\n\nمنظور بیت : مقتضای عشق و محبت بدست آوردن خاطر جانان است و برای نیل به این مقصود باید مال و جان را ترک گفته و خدماتی که شایسته مقام جانان باشد با کمال رعایت ادب به جا آورد . حتی به موقع باید از اقارب و متعلقات هم چشم پوشید . خلاصه برای تقرب به درگاه دولت و سدّۀ سعادت جانان باید التزام آستان جانان را همیشه رعایت کرد . پس مصراع دوم را ضرب المثل برای مضمون مصراع اول آورده و می گوید : کی مخفی می ماند سِرّی که آن را در مجمع و محافل گویند یعنی البته نمی ماند . هلالی در این باره گوید : بعد از این راز هلالی نتوان ساخت نهان / که به هر خلوت ازو انجمنی ساخته اند . "
      },
      {
        "text": "حضوری گر همی خواهی از او غایب مشو حافظ / مَتیٰ ما تَلْقَ مَنْ تَهْویٰ دَعِ الدُّنْیا وَ اَهْمِلْها",
        "explanation": "ای حافظ اگر می خواهی به آنچه که دوست داری برسی . دنیا ترک کن یعنی در راه وصل معشوق همه چیز خود را بذل کن و در راه خدمتش صرف نمای . چه مراد از ترک دنیا ، ترک اموال و اسباب و بطورکلی علایق دنیوی است . زیرا بزرگترین وسیله وصل معشوق ، گذشت از مال و پس از آن بذل نفس است و کسی که از این دو صرف نظر نماید شایسته خدمت می باشد و از این ها که بگذریم آن وقت مقام علم است و معرفت . و در یک کلام ، اگر طالب آسایشی ای حافظ ازو غافل مشو . [ تلق = کسی را دیدن ، تهوی = دوست داشتن ، دع =  ترک کردن ، اهمل = فراموش کردن چیزی ]"
      }

    ]
  },
  {
    "title": "غزل شماره ۲ حافظ",
    "verses": [
      {
        "text": "صلاحِ کار کجا و منِ خراب کجا / ببین تفاوتِ رَه کز کجاست تا به کجا",
        "explanation": "یار به فکر آرایش و اصلاح خود است ام من به فکر باده نوشی و مستی . هیچ مناسبتی بین من و یار نیست . مصراع دوم همین معنی را تایید می کند و می گوید : بین طریق عشق و طریق زهد تنافی وجود دارد . [ صلاح کار = عمل صالح و نیک . خراب = سرخوش و مست ]"
      },
      {
        "text": "دلم ز صومعه بگرفت و خِرقِهٔ سالوس / کجاست دِیرِ مُغان و شرابِ ناب کجا",
        "explanation": "دلم از صومعه و از خرقه ریا زده شد یعنی از هر دو این ها بیزارم . کجاست دیر مغان ؟ یعنی میخانه و شراب خالص و صاف کجاست . یعنی این که از زرق و ریا بیزارم و از ظاهر سازی نفرت دارم . سلوک طریق عشق و رندی را می خواهم . [ صومعه = در اصل عبادتگاه نصارا بوده ولی بعدها مطلقاََ به عبادتگاه اطلاق شد . دلم بگرفت = متنفرم و بیزارم . خرقه سالوس = خرقه ریا . ناب = خالص و صافی ]"
      },
      {
        "text": "چه نسبت است به‌ رندی صَلاح و تقوا را / سماعِ وَعظ کجا نغمهٔ رَباب کجا",
        "explanation": "این بیت مضمون بیت اول را تایید می کند و می گوید : چه مناسبت دارد باده نوشی با صلاح و تقوی . استماع وعظ کجا و شنیدن ساز کجا . چون این دو با هم سازگار نیستند ."
      },
      {
        "text": "ز رویِ دوست دلِ دشمنان چه دریابد؟ /  چراغِ مُرده کجا شمعِ آفتاب کجا",
        "explanation": "از روی دوست ، خاطر دشمنان چه دریابد یعنی دشمنان از روی دوست نور و صفا کسب نمی کنند . مصراع دوم را مثل قرار داده و می فرماید : آتش خاموش شمع کجا و شمع آفتاب کجا . یعنی همانطور که شمع خاموش از خورشید نور و ضیا کسب نمی کند . دل افسرده دشمنان هم از روی جانان کسب نور و ضیا نکند . [ دریابد = فهمیدن ، یابیدن و یافتن مطلقاََ به معنای پیدا کردن است ولی اگر به اول هر یک از آنها ، پیشوند «در» اضافه گردد . معنای فهمیدن می دهند . چراغ = آتش پاره ای که در فتیله شمع می سوزد . و لفظ مرده اگر در مورد آتش بکار رود به معنای خاموش است ]"
      },
      {
        "text": "چو کُحلِ بینشِ ما خاکِ آستانِ شماست / کجا رویم بفرما ازین جناب کجا",
        "explanation": "چون خاک آستان شما سُرمه چشم ما است . بفرمایید که از این پیشگاه کجا رویم . یعنی تا چشم باز کردیم این پیشگاه را دیدیم و تا روز مرگ هم ملازم همین درگاهیم و غیر از این جا به جای دیگر نمی رویم . [ کحل = سُرمه . بینش = دیدن و بصر . آستان = درگاه ]"
      },
      {
        "text": "مَبین به سیبِ زَنَخدان که چاه در راه است / کجا همی‌روی ای دل بدین شتاب کجا",
        "explanation": "ای دل به سیب زنخدان جانان فریفته مشو که آن در سر راهش چاهی است . خطاب به دل گوید : ای دل با این عجله کجا می روی . شتاب مکن و با تمکین و تأمل برو که به چاه نیفتی والّا زندانی ابد می شوی . چون زنجیرهای زلف جانان زندان و حبس خانه دل هاست . هر کس که گرفتار شد دیگر خلاصی ندارد پس اگر می خواهی گرفتار نشوی و اسیر عشق جانان نگردی به آن چیزها التفات و توجه نداشته باش . [ سیب زنخدان = زقن را گویند ، گودی در چانه که شعرا آن را به سیب و به ، تشبیه کرده اند . چاه = در اینجا به معنای چاه عمیق واقعی نیست ]"
      },
      {
        "text": "بِشُد! که یادِ خوشش باد روزگارِ وصال / خود آن کِرِشمه کجا رفت و آن عِتاب کجا؟",
        "explanation": "روزگار وصال رفت . ذکرش به خیر باد . آن حرکات موزون و آن شیوه های مقبول و مطبوع جانان کجا رفت و آن عتاب های محبوبانه آن زمان چطور شد . [ بشد = رفت . یاد = ذکر و به خاطر آوردن . کرشمه = حرکات موزونی که از چشم و ابرو صادر مشود ، ناز و عشوه . عتاب = سرزنش ]"
      },
      {
        "text": "قرار و خواب ز حافظ طمع مدار ای دوست / قرار چیست صبوری کدام و خواب کجا؟",
        "explanation": "ای جانان از حافظ طمع و توقع قرار و صبر و خواب نداشته باش . قرار چیست و خواب کدام است و صبر کجاست ؟ مراد این است که خواب و آرامش در مقام صبر است . در مقام عشق این ها مفهومی ندارد . یعنی عاشق از این ها برکنار است . [ طمع مدار = آرزو مکن ]"
      }
    ]
  },

  {
    "title": "غزل شماره ۳ حافظ",
    "verses": [
      {
        "text": "اگر آن تُرکِ شیرازی به‌ دست‌ آرَد دلِ ما را / به خال هِندویَش بَخشَم سَمَرقند و بُخارا را",
        "explanation": "اگر آن محبوبۀ شیرازی دل ما را بدست بیاورد یعنی نسبت به ما لطف و مرحمت داشته و حال ما را رعایت کند به خال سیاهش سمرقند و بخارا را می بخشم . [ ترک = در لغت به معنای تاتار است و چون این قوم فطرتاََ خونخوار و ظالم و بی رحم اند . شعرای عجم معشوق ها را در بی رحمی و سنگدلی نسبت به عشاق خود به قوم ترک تشبیه کرده و آن ها را ترک لقب داده اند .  ترک شیراز = بنا به قولی ، از سپاهیان هلاکو عده زیادی در شیراز توطن جسته اند و در آن جا تولید نسل نموده اند . در این صورت مراد از ترک شیرازی تشبیه و استعاره نیست و بلکه ترکانی است که در شیراز اقامت گریده اند . هندویش = به کسانی که در کشور هند تولد یافته و هندی الاصل هستند . هندو گویند . سمرقند و بخارا = نام دو شهر است که مردمان هر دو شهر ترک اند ]"
      },
      {
        "text": "بده ساقی مِیِ باقی که در جَنَّت نخواهی یافت / کنارِ آبِ رُکناباد و گُل‌گَشتِ مُصَلّا را",
        "explanation": "ای ساقی بیار آن می که باقی مانده است . چه حتی در جنت هم صفا و طراوت چشمه رکن آباد و گردشگاه مصلی را پیدا نخواهی کرد . زیرا حنت اعلاست و هیچ شباهت به ای دنیا ندارد . [ آب رکن آباد = دره بزرگی است که از دامنه تپه ای به نام الله اکبر سرچشمه می گیرد و وجه تسمیه اش به رکناباد به واسطه این است که آنجا را شخصی به نام سید رکن الدین آباد کرده است . و در اطراف این آب عمارت ها ساخته و سدها بنا نموده و آنجا را به صورت یک گردشگاه خوب درآورده است و چون بین عجم رسم بوده که هر کس محلی را آباد کند و معمورش سازد . آن محل را به نام او نسبت می دهند از اینرو بدان محل رکن آباد گویند . گلگشت مصلی = مسیری زیبا در کنار رکن آباد و متصل به مصلای شیراز است ]"
      },
      {
        "text": "فَغان! کاین لولیانِ شوخِ شیرین‌کار شهرآشوب / چنان بردند صبر از دل که تُرکان خوان یَغما را",
        "explanation": "مدد مدد ای مردم که این شوخ شیرین حرکات یعنی این لولی شوخ و شنگ که با شیوه های دل انگیز و مطبوع خود تمام مردم شهر را شیفته خود کرده است . صبر مرا هم چنان ربوده که گویی ترکان خوان نعمت را به یغما می برند . زیرا این لولی شیرین حرکات و شوخ هم زیباست و هم صدای دل انگیزش عقل از سر می برد . [ فغان = مخفف افغان است به معنی فریا ، فریاد استمداد . لولیان = جمع لولی است . طایفه ای از عجم است که عموما سیاه چشم و ابرو و سیه چرده می باشند و سازندگی و نوازندگی از خصایص اکثر این قوم است . شوخ = در اینجا به معنای خون گرم و خوش آیند و شیرین کار آمده است . شهرآشوب = کسی که در شهر غوغا بر پا کند . خوان یغما = سفره طعام است که در اعیاد و مهمانی های بزرگ برای یغما گسترده می شود ]"
      },
      {
        "text": "ز عشقِ ناتمامِ ما جمالِ یار مُستَغنی‌ است / به آب و رنگ و خال و خط چه حاجت رویِ زیبا را",
        "explanation": "حسن کامل جانان از عشق ابتر و ناقص ما بی نیاز است . چنانکه صورت زیبا احتیاج به آب و رنگ و خط و خال مشاطه ندارد . یعنی حسن جانان خدادادی است و احتیاج به اسباب عارضی حسن ندارد .\n\n– خواجه نسبت به جمال با کمال جانان تادباََ عشق خود را ناقص ، اعتبار می کند . زیرا در بین بعضی از عشاق این موضوع مطرح است که گویند سبب کمال حسن جانان عشق ما است . چنانکه اگر ما از او قطع نظر کنیم کسی به او اعتبار نمی کند . ولی خواجه می فرماید : حسن جانان ما کامل است اما عشق عشاق نسبت به او ناقص می باشد به طوری که گفته اند « جانان احتیاج به محبت کسی ندارد » ."
      },
      {
        "text": "مَن از آن حُسنِ روزاَفزون که یوسُف داشت دانستم / که عشق از پردهٔ عِصمت بُرون آرَد زُلِیخا را",
        "explanation": "من از آن حسنی که یوسف داشت یعنی حسنی که روز به روز در ترقی بوده ، دانستم که عشق یوسف بالآخره زلیخا را از پرده پاکی و پرهیزکاری بیرون آرد . یعنی رسوایش کند . زیرا هر قدر که حسن جانان کامل گردد به همان نسبت صبر و قرار عاشق کم می شود . پس رسوای عالم شدن برای عاشق ضروری است ."
      },
      {
        "text": "اگر دشنام فرمایی و گَر نفرین دعا گویم / جوابِ تلخ می‌زیبد لبِ لَعلِ شِکرخا را",
        "explanation": "به من سخن ناروا بگویی . من از حرف های تو خوشحالم و هرگز دلتنگ نمی شوم . خداوند تعالی از تو جمیع بلایا را دفع کند و دور بدارد . ولی آیا جواب تلخ به آن لبان شیرین و چون لعل قرمز می زیبد ؟ یعنی آیا شایسته است که از آن لبان شیرین ، سخن تلخ بیرون آید ؟"
      },
      {
        "text": "نصیحت گوش کن جانا که از جان دوست‌تر دارند / جوانانِ سعادتمند پندِ پیرِ دانا را",
        "explanation": "ای جانِ من ، نصیحت بشنو . زیرا جوانان سعادتمند نصایح پیر دانشمند را از جان بیشتر دوست دارند ."
      },
      {
        "text": "حَدیث از مُطرب و مِی گو و رازِ دَهر کمتر جو / که کس نَگشود و نَگشاید به حکمت این مُعمّا را",
        "explanation": "سخن از مطرب و می بگو و خیال آگهی از اسرار افلاک و عناصر را به کل ترک کن . زیرا تا کنون کسی نتوانسته و هیچ کس نیز نخواهد توانست این معما را با علم حکمت حل کند . فقط حق تعالی است که از اسرار دهر مطلع است و بس . [ حدیث = در این جا به معنی سخن آمده است . مطرب = خواننده و نوازنده را گویند که با ساز و آواز خود موجب سرور خاطرها می گردند ]"
      },
      {
        "text": "غزل گفتی و دُر سُفتی بیا و خوش بخوان حافظ / که بر نظمِ تو اَفشانَد فَلَک عِقد ثُریّا را",
        "explanation": "ای حافظ غزل بی نهایت لطیف و خوب گفتی و دُر سفتی . حالا بیا و خوش بخوان یعنی غزل خود را به صوت درآر . تا به نطقت فلک ، ثریا را نثار کند . یعنی از کثرت حَظّی که از شعر تو می برد  . در مقابل شیوایی و لطافت غزلت عقد ثریا را به تو جایزه می دهد . [ عِقد = گلوبندی است که زنان به گلو می بندند . ثریا = نام ستاره است . عِقد ثریا ، شعرا ستاره ثریا را به گلوبند تشبیه کنند ]"
      }
    ]
  },

  {
    "title": "غزل شماره ۴ حافظ",
    "verses": [
      {
        "text": "صبا به لُطف بگو آن غزالِ رَعنا را / که سر به کوه و بیابان تو داده‌ای ما را",
        "explanation": "ای صبا با لطف و ملایمت به آن غزال رعنا بگو که ما را تو سر به کوه و بیبان داده ای یعنی تو ، ما را فرهاد و مجنون کرده ای . [ صبا ، پیک شعر است زیرا اغلب شعرا با صبا مکالمه کرده و برای محبوب خود به وسیله صبا پیغام می فرستند . چون که جانان ، عالی جناب است و به مقامش فقط صبا و شمال واصل شوند . ( غزال = آهو بچه را گویند که شعرا اغلب محبوب ها را به آن تشبیه می کنند . رعنا = گلی را گویند که یک جانبش قرمز رنگ و روی دیگرش زرد رنگ باشد . لطف = نرمی و ملایمت ) ]"
      },
      {
        "text": "شِکرفُروش که عمرَش دراز باد چرا / تَفَقُّدی نکُند طوطیِ شِکرخا را؟",
        "explanation": "شکر فروش که خداوند عمرش را طولانی کند . چرا حال طوطی شکرخا را نمی پرسد ؟ مراد از شکر فروش ، جانان خواجه می باشد و مراد از طوطی شکرخا ، خودِ خواجه است . [ جانان که از دهانش شکر می ریزد با طوطیی چون من یعنی شاعر فصیح و بلیغی چون من ، چرا حرف نمی زند و مقید حال من نیست ]"
      },
      {
        "text": "غرورِ حُسنت اجازَت مَگَر نداد اِی گُل / که پُرسِشی نکُنی عَندَلیب شیدا را؟",
        "explanation": "ای گل مثل اینکه غرور حُسنت اجازه ندادکه حال این عندلیب شیدا را نمی پرسی . یعنی ای جانان آیا زیبایی و حُسنت مانع شده که به عشاق بیچاره التفات نکرده و احوالی از آنان نمی پرسی . [ غرور = غفلت ، گول خوردن . شیدا = دیوانه . عندلیب = بلبل ]"
      },
      {
        "text": "به خُلق و لطف توان کرد صیدِ اهلِ نظر / به بند و دام نگیرند مرغِ دانا را",
        "explanation": "به محبوب مغرور نصیحت می کند و می فرماید : ای جانان ، عشاقی که اهل نظرند به حُسن خلق صید می شوند . یعنی با لطف و ملایمت ، عبد و مملوک می شوند . مصراع دوم در مقام تمثیل است . یعنی صاحب نظران چون مرغِ زیرک اند که هرگز با دام و تله شکار نمی شوند . بلکه برای صید آنها مدارا و حُسن التفات ضروری است ."
      },
      {
        "text": "ندانم از چه سبب رنگِ آشنایی نیست / سَهی‌قَدانِ سیَه‌چشمِ ماه‌سیما را",
        "explanation": "نمی دانم به چه سبب ، محبوب های ماه سیما و سیه چشم و سهی قد با ما نشانۀ آشنایی ندارند . [ شکایت از استغنای جانان است که نسبت به خواجه کم التفات بوده و خواجه زبان به شکایت گشوده است و کلمه محبوب را تعظیماََ جمع بسته است وگرنه منظور خواجه یک محبوب است ]"
      },
      {
        "text": "چو با حبیب نِشینی و باده پِیمایی / به یاد دار مُحِبّانِ بادپیما را",
        "explanation": "وقتی که با جانان همنشینی و باده می نوشی . عشاق مهجور و محروم از وصل معشوق را هم به خاطر بیار . یعنی در مجلس و خدمت جانان ذکری از آنان به میان آر و تذکری بده . باشد که با کیفیت باده در خاطر شریف جانان میل و انجذابی پیدا شود و تفقدی به حال این محرومین بکند ."
      },
      {
        "text": "جُز این قَدَر نَتوان گفت در جَمالِ تو عیب / که وضع مِهر و وفا نیست رویِ زیبا را",
        "explanation": "غیر از این عیب جزیی که روی زیبایت قانون مهر و محبت ندارد دیگر هیچ عیب نداری . یعنی اسباب حُسن و جمال را به حد کمال داری . الّا این که وفاکار نیستی و بلکه جفاکاری ."
      },
      {
        "text": "در آسمان نه عجب گَر به گفتهٔ حافظ / سُرودِ زُهره به رقص آورد مسیحا را",
        "explanation": "کلمات دلاویز حافظ را که زهره در آسمان می خواند . مگر عجب است که آواز خواندن زهره ، حضرت عیسی را به رقص درآورد . [ چون زهره ستاره ساز نواختن است و نوازندگی را به او نسبت داده اند ."
      }
    ]
  },

  {
    "title": "غزل شماره ۵ حافظ",
    "verses": [
      {
        "text": "دل می‌رود ز دستم صاحب‌دلان خدا را / دردا که راز پنهان خواهد شد آشکارا",
        "explanation": "ای صاحبدلان ، دلم از دست می رود محض رضای خدا تدبیری کنید . با این وصف مصراع دوم حکم تعلیل را پیدا می کند یعنی : زیرا که راز پنهان آشکار می شود . [ راز پنهان = معانی که سالک در نتیجه سلوک خود به آنها می رسد . اسرار گویند که شاید مراد شاعر از راز پنهان ، همان اسرار ربوبیت است . ]\n\n– تعبیر دوم : ای صاحبدلان ، دلم از دست می رود به حق خدا حیف است که راز پنهان آشکار گردد . به هر حال ، استمداد از صاحبدلان است که برای وصلت چاره ای بکنند ."
      },
      {
        "text": "کشتی‌شکستگانیم ای بادِ شُرطِه برخیز / باشد که باز بینم دیدار آشنا را",
        "explanation": "ما کشتی نشستگانیم یعنی کشتی مان روی آب متوقف گشته و حرکت نمی کند . ای باد موافق بلند شو و وزیدن بگیر . شاید که آن یار آموخته و یا شناگر را دوباره ببینم . [ ای یاران صاحبدل موافق ، من بیش از حد مضطرب و دلتنگم . چاره ای بکنید و تدبیری بیندیشید شاید که جمال با کمال و مبارک یار را مشاهده نمایم و این اضطراب و دلتنگی از من بر طرف گردد . ممکن است خواجه این غزل را در انصراف از غزل هند سروده باشد ]\n\n– کشتی نشستگان = گروهی که کشتی شان در دریا نشسته و حرکت نمی کند . باد شرطه = باد موافق را گویند که مراد از صاحبدلان موافق حالش است . آشنا = به دو معنا برمی خورد . یکی آموخته و دیگری شناگر در آب ."
      },
      {
        "text": "ده‌روزه مِهرِ گردون افسانه است و افسون / نیکی به جای یاران فرصت شمار یارا",
        "explanation": "محبت ده روزه فلک یعنی اینکه فلک برای مدت موقت بر وفق مرادت می چرخد تماماََ مکر و حیله است و بی اعتبار و بی فایده می باشد . پس ای یار ، نیکی در حق یاران را فرصت شمار . یعنی تا فرصت در دست است احسان را از یاران دریغ مکن . [ افسانه = در ترکی «چیست آن» تعبیر می شود و در فارسی «چیستان» است و در عربی «اسطوره» است . افسون = حیله و مکر ، و نیز وِردی که زیر لب خوانند و به روی مریض فوت کنند ]"
      },
      {
        "text": "در حلقهٔ گل‌ و مُل خوش خواند دوش بلبل / هاتِ الصَّبُوحَ هُبّوا یا ایُّها السُّکارا",
        "explanation": "در حلقه می و گل یعنی در مجلس باده و گل ، دیشب بلبل خوش نغمه سرایی کرد که بیدار شوید . وقت شراب صبح فوت شد ای باده نوشان . و به تعبیر دیگر : زمان شرابی که به هنگام صبح خورده می شود فوت شد . بیدار شوید و متنبه گردید ای باده نوشان . [ الصبوح ، نام شرابی است که هنگام صبح خورده می شود و مراد از سکارا ، باده نوشان است نه سرخوشان به معنی مست . زیرا سرخوشان به دلیل مستی قادر به تهیه چیزی نیستند . هبوا = بیدار شوید و متنبه گردید . مل = شراب . ]"
      },
      {
        "text": "ای صاحب کرامت شُکرانهٔ سلامت / روزی تَفَقُّدی کن درویشِ بی‌نوا را",
        "explanation": "ای صاحب احسان و کرم یعنی ای شخص کریم و نیکوکار به شکرانه سلامت خود از جمیع آفات و بلایا یک روز لااقل درویش بی نوا را مورد تفقد قرار داده ، تجسس و تفحصی از حالش بکن . یعنی احوالش را بپرس . مراد از صاحب کرامت ، جانان است و مراد از درویش بی نوا ، عاشق بیچاره است و شاید هم مراد از صاحب کرامت ، قوام الدین حسن و مراد از درویش بی نوا ، خودِ خواجه باشد . [ کرامت = خوبی کردن . سلامت = دور بودن از بلایا . شکرانه = صدقه ای است که وقتی انسان از عهده شکری نتواند بدر آید برای جبران آن صدقه می دهد . تفقد = رسیدگی به حال کسی و خاطر او را بدست آوردن . نوا = در این جا به معنی انتظام حال است ]"
      },
      {
        "text": "آسایش دو گیتی تفسیرِ این دو حرف است / با دوستان مُرُوت با دشمنان مُدارا",
        "explanation": "سبب راحتی و آسایش دو دنیا تفسیر این دو حرف است : با دوستان با ملایمت رفتار کردن و با دشمنان ودارا نمودن و کسی که عامل این دو جمله باشد در دنیا هرگز رنج نمی کشد . [ دو حرف = وقتی کلام از حیث لفظ مختصر و از جهت معنا مفصل باشد به آن کلام دو حرف گویند . گیتی = جهان ]"
      },
      {
        "text": "در کویِ نیک‌نامی ما را گذر ندادند / گر تو نمی‌پسندی تغییر کن قضا را",
        "explanation": "ما را در محله نیکنامی گذر ندادند یعنی از ازل ما را جزء سعدا خلق نکردند که اسممان به نیکی مشهور شود . حال اگر تو این تقدیر را نمی پسندی . حکم وضع ازلی خدا را تغییر ده یعنی مرا جزء سعدا کن . [ نیک نامی = کسی که دارای نام خوب است . گذر = عبور . قضا = در اینجا مراد از صنع و قدرت یزدانی است . جایز است به معنای حکم الله هم باشد ]"
      },
      {
        "text": "آن تلخ‌وَش که صوفی اُم‌ُّالخَبائِثَش خواند / اَشهیٰ لَنا و اَحلیٰ مِن قُبلَةِ العَذارا",
        "explanation": "آن تلخ وش یعنی آن شرابی که صوفی آن را ام الخبائث خواند برای ما لذیذتر و با مزه تر از بوسۀ فرزندان دختر است . این معنی مطابق ذوق شعرا است اما در حقیقت معنای شعر این است : مراد از صوفی شخص حضرت محمد (ص) است چه ایشانند که خمر را ام الخبائث نامیده اند . یعنی این بیان پیامبر (ص) که شراب را ام الخبائث نام نهاده اند . برای ما از بوسۀ فرزندان اناث ، لذیذتر و شیرین تر است ."
      },
      {
        "text": "هنگامِ تنگ‌دستی در عیش کوش و مستی / کاین کیمیایِ هستی قارون کُنَد گدا را",
        "explanation": "وقتی تنگدست و بینوایی ، سعی کن که باده بنوشی و مست شوی زیرا این کیمیا هستی . گدا را ، قارون می کند . مراد اینکه ، وقتی شخص باده نوشید در عالم مستی خود را پادشاه عالم تصور می کند هر چند بسیار فقیر باشد . [ کیمیا = فنی که بوسیله بعضی حیل ، مس و آهن و غیره را به طلا تبدیل نمایند و از آن جهت است که کیمیا را حیله هم گویند و به کسانی که دائم به این کار اشتغال دارند اصحاب حیله گویند ]"
      },
      {
        "text": "سرکش مشو که چون شمع از غیرتت بسوزد / دلبر که در کف او موم است سنگِ خارا",
        "explanation": "مطیع و منقاد دلبر شو و سرکشی مکن زیرا دلبر تو را چون شمع می سوزاند و می گدازد . دلبر که سنگ سخت یا سخت ترین سنگ ها در دست او چون موم نرم است . یعنی برای اینکه دلبرت باشد تسلیم و انقیاد لازم است زیرا عناد و سرکشی سبب برودت گشته و باعث دوری می گردد . پس شرط وصال جانان ، تسلیم است ."
      },
      {
        "text": "آیینهٔ سِکَندر جامِ می است بنگر / تا بر تو عرضه دارد احوالِ مُلکِ دارا",
        "explanation": "باده قدح چون آیینه اسکندر است یعنی هر خاصیتی که آن داشت باده قدح هم دارد و هر چه بخواهی نشانت می دهد . حالا نگاه کن تا احوال مملکت را به تو عرضه کند تا هیچ چیز برایت مجهول نماند .\n\n– دارا پدر اسکندر است و همینکه وفات کرد . داراب به جای پدرش به تخت سلطنت نشست . پس اسکندر با برادرش به جنگ پرداخت و می گفت : نصف مملکت پدرم به من می رسد اما داراب زیر بار اطاعت نرفت . پس هر بار که اسکندر قصد جنگ با برادرش می کرد . داراب که جام جهان نما در اختیارش بود تمام حالات اسکندر را در آن مشاهده می کرد و هر حیله و فنی که اسکندر برای جنگ بکار می برد . داراب به کمک همین جام جهان نما از آن واقف بود و بدین تدبیر تمام تدابیر اسکندر را خنثی می کرد . اما اسکندر از احوال برادرش بی خبر بود و هیچگونه وسیله ای نداشت که متقابلا تدابیر برادر را باطل کند و عملیات او را بلااثر گذارد . بالاخره اسکندر به حکماء متوسل شد و گفت : چاره ای بسازید که ما هم از کارهای داراب و از وضع مملکتش مطلع گردیم .\n\nحکمای یونان در اسکندریه آیینه ای ساختند به طول یک میل که تمام اقلیم سبعه را در آن آیینه تماشا می کردند . پس مراد خواجه از آیینه اسکندر همین آیینه است ."
      },
      {
        "text": "خوبان پارسی‌گو بخشندگانِ عمرند / ساقی بده بشارت رندانِ پارسا را",
        "explanation": "زیبایان فرسی گو بخشندگان عمرند یعنی بر جان آدمی روح تازه می بخشند . ای ساقی به عابد و زاهد و به پیران رهنما مژده بده بیایند و ملازم خدمت شریفشان باشند و با شنیدن کلمات روح افزای آنان ، جوانی را از سر گیرند . این سخن خواجه دلیل بر حلاوت و ملاحتی است که در زبان فارسی وجود دارد و بر آدمی ذوق و شوق و صفا می بخشد ."
      },
      {
        "text": "حافظ به خود نپوشید این خرقهٔ مِی‌ْآلود / ای شیخِ پاک‌دامن معذور دار ما را",
        "explanation": "حافظ این خرقه شراب آلوده را به اختیار خود نپوشیده است . ای شیخ پاکدامن ما را معذور بدار . یعنی من که حافظ ام به اختیار خود شرب نوش و باده پرست نشده ام بلکه هر کاری که می کنم به حکم ازلی است ."
      }
    ]
  },

  {
    "title": "غزل شماره ۶ حافظ",
    "verses": [
      {
        "text": "به ملازمانِ سلطان، که رساند این دعا را؟ / که به شُکرِ پادشاهی، زِ نظر مَران گدا را",
        "explanation": "به مصاحبان جانان این تقاضا و تمنا را چه کسی می رساند که به شکرانه سلطنت یعنی شکرانه زیبایی ، عاشق مسکینی چون مرا از نظر دور مدار . [ مراد از «که» در مصراع اول اسم است به معنی چه کسی و «که» در مصراع دوم حرف بیان است . مراد از «سلطان» جانان است و مراد از «ملازمان» مصاحبان می باشد . کلمه «دعا» مدعا و مطلوب را می رساند ]"
      },
      {
        "text": "ز رقیبِ دیوسیرت، به خدای خود پناهم / مَگَر آن شهابِ ثاقب مددی دهد، خدا را!",
        "explanation": "از رقیب دیو سیرت یعنی رقیبی که خوی شیطانی دارد به سرور و آقای خود پناه می برم یعنی به جانان خود پناهنده می شوم . شاید که آن شهاب ثاقب یعنی جانان ، کمکی به من بنماید و محض رضای خدا با شراره های خود ، رقیب را بسوزاند و محو نماید . [ دیو = شیطان . سیرت = خُلق و خوی . پناهم = التجا می برم . مگر = شاید . شهاب = آتش پاره ای مشتعل است از کرۀ نار که در نزدیکی فلک قرار دارد بعضی افراد از روی بی اطلاعی شهاب را ستاره تصور کرده اند و گویند ستاره ای افتاد . ثاقب = مشتعل و سوزان که شهاب ثاقب به معنی شهاب سوزان است . خدای = بزرگ ، سرور ، آقا و صاحب که در شعر قدما خیلی بکار رفته است ]"
      },
      {
        "text": "مُژِه‌یِ سیاهت اَرْ کرد به خونِ ما اشارت، / ز فریبِ او بیندیش و غلط مکن، نگارا",
        "explanation": "اگر مژگان سیاهت به ریختن خون ما اشاره کرد . مواظب گول و فریب او باش و کار غلط مکن ای نگار . یعنی اگر مژگان سیاهت برای ریختن خون ما ، مکر و حیله بکار برده و فریبت داد. گول او را مخور و از فریبش غافل مشو ، چه اگر ما را بکشی بعد از کشتن ما پشیمان می شوی زیرا عاشقی چون ما دیگر پیدا نمی کنی ."
      },
      {
        "text": "دلِ عالمی بِسوزی چُو عِذار بَرفُروزی / تو از این چه سود داری، که نمی‌کنی مدارا؟",
        "explanation": "دل عشاق بسیاری را می سوزانی وقتی گونه های خود را می افروزی . یعنی وقتی سرخ می شوی نمی دانم از این کار چه فایده می بری که مدارا نمی کنی . حاصل اینکه از زیبا ساختن خود و از سوزاندن دل عشاق چه سود و چه نفعی به تو می رسد که با آنان مدارا نمی کنی و هر کدام را به خدمت نمی گماری . [ عذار = اکثر شعرا آن را به معنای رخ بکار می برند و کلمه برفروزی قرینه است برای همین معنا . چون سرخ شدن در رخ است ]"
      },
      {
        "text": "همه‌شب در این اُمیدم که نسیم صبحگاهی، / به پیام آشنایان، بنوازد آشنا را",
        "explanation": "تمامی شب را به این امید می گذرانم که نسیمِ صبح از آشنایی برایم پیامِ محبت بیاورد تا مایه نوازش و تسلای خاطرم گردد ."
      },
      {
        "text": "چه قیامت است، جانا، که به عاشقان نمودی؟ / دل و جان فدای رویت، بنما عِذار ما را",
        "explanation": "هولِ دشوار رستاخیز را با هجران خود در دل های مهرورزان پدید آوردی ، جان و دل فدای رخسار تو باد . روی نهان مکن . [ نمودی = نمودار مکن ]"
      },
      {
        "text": "به خدا، که جرعه‌ای دِه تو به حافظ سحرخیز؛ / که دعایِ صبحگاهی، اثری کند شما را",
        "explanation": "برای خاطر خدا به حافظ سحرخیز از باده وصل ات و یا از باده حُسن ات جرعه ای بده تا دعایی که هنگام صبح می کند برای شما اثری داشته باشد . زیرا برای مستجاب شدن دعاها ، وقت سحر اشرف اوقات است ."
      }
    ]
  },

  {
    "title": "غزل شماره ۷ حافظ",
    "verses": [
      {
        "text": "صوفی بیا که آینه صافیست جام را / تا بنگری صفای می لعل‌فام را",
        "explanation": "صوفی بیا که آیینه جام ، صاف است . مقصود صفت باده است نه جام . بیا که صفای می لعل فام را ببینی . یعنی تماشا کن که باده چه حالت می دهد . [ صوفی = صوف در لغت پشم گوسفند را گویند . چون این طایفه اکثراََ پشم پوش بودند . به این جهت به صوفی موسوم شده اند . فام = رنگ زنده ، لعل فام = مراد لعلی رنگ است . ]"
      },
      {
        "text": "راز درون پرده ز رندان مست پرس / کاین حال نیست زاهد عالی‌مقام را",
        "explanation": "اسرار پشت پرده یا اسرار درون پرده یعنی اسرار نهانی را از عشاق مست بپرس . زیرا این حال ، حال زاهد عالی مقام نیست . یعنی آگهی از رموز و اسرار پشت پرده ، کارِ زاهد عالی مقام نیست .\n\n_ منظور بیت : مراد از عالی مقام ، عشاقی است که عُمر خود را در عشق جانان صرف کرده و طریق عشق و محبت را اختیار نموده اند . پس اینان سِرِ جانان را برای کسی فاش نمی کنند بلکه سِرِ معشوق را در جان خود و جان را در زبان خود مکتوم دارند . پس می توان گفت که افشای راز درون پرده ، حال آنان نیست ."
      },
      {
        "text": "عَنقا شکار کَس نشود دام بازچین / کآنجا همیشه باد به دست است، دام را",
        "explanation": "عنقا شکار کس نشود دامت را برچین . یعنی جانان که در عظمت و شکوه مثال عنقا است و عالی مقام است با فن و صنعت و حیله به کسی التفات نمی کند و در این کار همیشه در دستِ دام جز باد چیز دیگری نیست بلکه باد هم نیست زیرا چیزی حاصل نمی شود . یعنی در وصول به جانان ترک تدارک (سعی) بی فایده است . [ عنقا = به فارسی سیمرغ گویند . در ظهور عنقا اختلاف قول است . یک روایت می گوید : در زمان حضرت موسی (ع) ، حق تعالی یک جفت مرغ آفرید در اطراف قدس مبارک . همین که حضرت موسی وفات کرد . این دو مرغ به کوههای اطراف مکه کوچ کردند . بعضی گفته اند : ظهور عنقا در زمان قوم رس بوده است که پیغمبری به نام حنظلة بن صفوان داشتند . عده ای هم گفته اند مدت عمر این مرغ تا زمان حضرت خالد بن سنان (ع) بوده . این پیغمبر ظهورش در زمان فترت یعنی بین پیغمبری عیسی (ع) و رسالت حضرت محمد (ص) بوده است ."
      },
      {
        "text": "در بزم دور، یک‌دو قدح درکش و برو / یعنی طمع مدار وصال دوام را",
        "explanation": "در بزم دنیا از قلیل و کثیر هر چه دست می دهد قانع شو و طمع زیاد نداشته باش یعنی به کم و بیش دنیا قانع باش و به زیاده طامع مباش . مصراع دوم محصول مصراع اول است . یعنی مگو که همیشه باید در ذوق و صفا باشم . چون باده نوشان که به یکی دو قدح قانع نشده . آنقدر می خورند که بالاخره مست لایعقل شده ، می افتند و بعدا خماری می کشند . [ خماری حالت کسالت آوری است که بعد از رفع نشئۀ می به شخص دست می دهد ]"
      },
      {
        "text": "ای دل شباب رفت و نچیدی گلی ز عیش / پیرانه‌سر مکن هنری ننگ و نام را",
        "explanation": "ای دل جوانی گذشت در حالی که از عمر گلی نچیدی یعنی هیچ فایده و نتیجه از عمرت نبردی . حاصل کلام اینکه در جوانی به وصال جانان نرسیدی پس حالا در زمان پیری هنری از خود نشان بده تا اینکه یک ننگ و نام عاشقانه بدست آوری . یعنی در جوانی نتوانستی یک وسیله ای برای رسیدن به وصال جانان به دست آری . سعی کن در پیری حالتی پیدا کنی . ( ننگ و نام = شهرت )"
      },
      {
        "text": "در عیش نقد کوش که چون آبخور نماند / آدمْ بهشتْ، روضهٔ دارُالسَلام را",
        "explanation": "به ذوق و صفایی که نقداَََ یعنی فی الحال برایت میسر است مشغول باش و به فکر آینده مباش زیرا حضرت آدم (ع) وقتی که در جنت قسمتش تمام شد . آنجا ررا ترک کرد و به خانه دنیا آمد یعنی به علت توجه به آینده از آنجا اخراج شد . [ عیش = در لغت به معنی زندگی است و در اینجا یعنی ذوق و عشرت . آبخور = محل آب خوردن . روضه = درلغت یعنی چمن و در اینجا مراد از باغچه است . دارالسلام = دار یعنی خانه و سلام اسم جنت است به معنی خانه جنت ]"
      },
      {
        "text": "ما را بر آستان تو بس حق خدمت است / ای خواجه بازبین به تَرَحُّم غلام را",
        "explanation": "ما در آستان تو حق خدمت زیادی داریم . ای خواجه به غلامت با نظر ترحم نگاه کن . [ خواجه = در اینجا سرور و بزرگ معنی می دهد یعنی همان جانان یا شلید هم منظور خواجه قوام الدین حسن و یا قوام اکبر باشد . لفظ خواجه به وزراء نیز اطلاق می شده است . بس = خیلی و بسیار ]"
      },
      {
        "text": "حافظ مرید جام می است ای صبا برو / وز بنده بندگی برسان شیخ جام را",
        "explanation": "ای صبا ، حافظ طالب جام می است . برو و اظهار بندگی مرا به خدمت حضرت شیخ احمد جام برسان که اگر ممکن باشد توجهی کند و شرابی برایمان فراهم سازد همانطور گه در آن ایام معهود برای خود تهیه می کرد . [ مراد از شیخ ، شیخ الاسلام احم نامقی جامی معروف به ژنده پیل که در سنۀ 461 متولد و در سنۀ 536 وفات یافته و موطن او شهر جام است ]"
      }
    ]
  },

  {
    "title": "غزل شماره ۸ حافظ",
    "verses": [
      {
        "text": "ساقیا برخیز و دَردِه جام را / خاک بر سر کن غمِ ایّام را",
        "explanation": "ای ساقی برخیز و جام می را بدستم ده و خاک بر سرِ ایام کن . یعنی باده بنوشیم و مست شویم و غم ایام را چنان فراموش کنیم که انگار زیر خاک مدفون است ."
      },
      {
        "text": "ساغرِ مِی بر کَفَم نِه تا ز بَر / بَرکِشَم این دلقِ اَزرَق‌فام را",
        "explanation": "ای ساقی ، ساغر می را بر کفم نِه . یعنی به دستم ده تا این خرقۀ ازرق یعنی کبود رنگ را از تن بیرون آورم . یعنی مست شوم و خرقه را چاک زنم و از تن به درآرم و دور اندازم . این بیت تعریض است به شیخ حسن ازرق پوش و پیروانش . چه این گروه همگی جامۀ کبود رنگ پوشند . [ ساغر = قدح . زِ بَر = از تنم . دلق = خرقه . ازرق فام = کبود رنگ ]\n\n– ازرق پوشان خلفاء و مریدان حسن ازرق پوش است . این ازرق پوشان همگی از صوفیان خلوتی اند و به مناسبت لباس کبود رنگی که به تن می کردند به این اسم مشهور شده اند . این فرقه از صوفیه با اصحاب پیرِ گلرنگ (شیخ محمود عطار شیرازی) مخالف بوده اند حتی گاه گاه بین شان اختلاف به جایی می رسید که منجر به شتم و ناسزا می گشت ."
      },
      {
        "text": "گرچه بدنامی‌ست نزد عاقلان / ما نمی‌خواهیم ننگ و نام را",
        "explanation": "ای ساقی ، اگر چه باده نوشیدن و مست گشتن و جامه چاک زدن و بیرون انداختن آن نزد عاقلان بدنامی است اما ما مقید نام و ناموس و ننگ و عار نیستیم . زیرا ما مریدان رِندِ مخموریم ."
      },
      {
        "text": "باده دَردِه چند از این بادِ غرور / خاک بر سر، نفسِ نافرجام را",
        "explanation": "ای ساقی ، باده بده تاکی از این بادِ غرور یعنی با غرور ، عُمر ضایع کردن تا کی . خاک بر نَفسِ بدفرجام یعنی نفسی که هرگز اصلاح پذیر نبوده و نیست . یعنی غیر از باده نوشی ، تابع مقتضیات نفس بودن ، تضییع عمر است ."
      },
      {
        "text": "دودِ آهِ سینهٔ نالانِ من / سوخت این افسردگانِ خام را",
        "explanation": "دود آه سینۀ سوزان من این افسردگان بی تجربه را سوزاند . یعنی این ازرق پوشان را . [ افسردگان خام = تعبیری است از اشخاص ناقابل زیرا این دو نوع صفت در هر شیی مذموم است علی الخصوص در انسان ]"
      },
      {
        "text": "محرمِ رازِ دلِ شیدایِ خود / کس نمی‌بینم ز خاص و عام را",
        "explanation": "از خاص و عام کسی را محرمِ رازِ دلِ دیوانه خود نمی بینم . یعنی در تمام عالم یک همراز پیدا نمی شود که آدمی اسرار دل خود را برایش فاش نماید تا که اندکی بارِ غمِ دل تخفیف یابد . مَثَلِ مشهوری می گوید : « اگر نگویم می میرم و اگر بگویم اسرار فاش می شود »"
      },
      {
        "text": "با دلارامی مرا خاطر خوش است / کز دلم یک باره بُرد آرام را",
        "explanation": "دلم با دلآرامی خوش است . با دلآرامی که یکباره قرار و راحت را از من سلب نمود . [ دلآرام = باعث آرامش دل ، مراد از دلآرام در اینجا ممکن است جانانِ خواجه باشد و شاید اشاره است به شیخ محمود که مرید خواجه بود ]"
      },
      {
        "text": "ننگرد دیگر به سرو اندر چمن / هرکه دید آن سروِ سیم‌اندام را",
        "explanation": "هرگز در چمن به سرو ننگرد هر که آن سرو و سیم اندام را دید . یعنی کسی که زیبای بشری را ببیند . هرگز یک بار دیگر به زیبای ناتراشیده نظر نمی کند . [ سیم اندام = دارای اندام نقره ای که مراد شکل و سیما است ]"
      },
      {
        "text": "صبر کن حافظ به سختی روز و شب / عاقبت روزی بیابی کام را",
        "explanation": "ای حافظ ، روز و شب در برابر سختی ها و ناگواری ها صبر کن تا مرادت را بیابی یعنی به مرادت برسی زیرا الصبر مفتاح و الفرج است . [ منتها = غایت و نهایت ]"
      }
    ]
  },

  {
    "title": "غزل شماره ۹ حافظ",
    "verses": [
      {
        "text": "رونق عهد شباب است دگر بُستان را / می‌رسد مژدهٔ گل بلبل خوش‌الحان را",
        "explanation": "باز فصل جوانی و طراوت بستان است مثل فصل فعلی ما و به بلبل خوش آواز مژده گل می رسد . حاصل کلام اینکه اول بهار است . ( رونق = در اینجا به معنی زیبایی آمده است . عهد = جوانی . الحان = جمع لحن به معنی آواز خوش )"
      },
      {
        "text": "ای صبا گر به جوانان چمن باز رَسی / خدمت ما برسان سرو و گل و ریحان را",
        "explanation": "ای صبا اگر به چمن های تر و تازه برسی . سلام ما را به سرو و گل و ریحان برسان . ( جوانان چمن = مراد جنس چمن است . خدمت = مراد دعا و سلام و ثنا است )"
      },
      {
        "text": "گر چنین جلوه کند مغبچهٔ باده‌فروش / خاک‌روبِ درِ میخانه کنم مژگان را",
        "explanation": "اگر مغبچه باده فروش جلوه کند و بگذرد . همینطور که حالا می کند و رد می شود . من مژگان خود را جاروب میخانه می کنم . یعنی خدمتکار میخانه شده و همه گونه خدمت را با جان و دل انجام می دهم . ( مغ = کشیش و متصدی آتش و مطلقا به کافر مغ گویند . بچه = مطلقا کودک است ولی در اینجا مراد «پسر» است . خاکروب = جاروب )"
      },
      {
        "text": "ای که بر مه کشی از عَنبرِ سارا چوگان / مضطرب‌حال مگردان، من سرگردان را",
        "explanation": "ای جانانی که از زلفان چون عنبر سارا به صورت چون ماه چوگان کشیده ای . منِ عاشق و حیران و سرگردان را مضطرب مکن . ( مه = در اینجا منظور صورت است . سارا = خالص و ناب . مضطرب = متحرک )"
      },
      {
        "text": "ترسم این قوم که بر دُردکشان می‌خندند / در سر کار خرابات کنند ایمان را",
        "explanation": "آن قومی که به باده نوشان می خندند و آنان را مورد تمسخر قرار می دهند . می ترسم که ایمانشان را در آرزو و کار میخانه تلف کنند . ( دُرد = گِلِ ته جام شراب . دُرد کشان = نوشنده دُرد . خرابات = میخانه )"
      },
      {
        "text": "یار مردان خدا باش که در کشتی نوح / هست خاکی که به آبی نخرد طوفان را",
        "explanation": "رفیق مردان خدا باش زیرا در کشتی حضرت نوح خاکی است و مراد از آن خاک خودِ حضرت نوح است که طوفان را کمتر از قطره آبی می داند . یعنی سعی کن با مردانی که به خدا نزدیک اند نزدیک باشی که مرادهای دنیا و آخرتت را بیابی ."
      },
      {
        "text": "برو از خانهٔ گردون به در و نان مطلب / کآن سیه‌کاسه در آخر بِکُشد مهمان را",
        "explanation": "از خانه گردون خارج شو و نانی طلب مکن و یا خود از خانه گردون برو و از او نان مخواه . زیرا این مهمان کش ، عاقبت مهمانِ خود را می کشد . منظور اینکه از فلک امید و انتظار وفا نداشته باش و به مال و منال و منصب دنیا اعتمائ نباید کرد . ( سیه کاسه = در اینجا مهمان کُش است ولی معنی خسیس هم می دهد )"
      },
      {
        "text": "هر که را خوابگه آخر مشتی خاک است / گو چه حاجت که به افلاک کشی ایوان را",
        "explanation": "هر کس باشد بالاخره خوابگه آخرتش یک مشت خاک است . تو به او بگو چه حاجت که قصر و ایوان خود را تا فلک برافرازی . چون عاقبت همه اینها فنا است پس سعی و کوشش زیاد برای ساختن برای خانه های مجلل و باغ ها و باغچه های رنگین ناشی از جنون است زیرا در واقع برای دیگران است ."
      },
      {
        "text": "ماه کنعانی من! مسند مصر آنِ تو شد / وقت آن است که بدرود کنی زندان را",
        "explanation": "ای یوسف ثانی من ، تختگاهِ مصرِ خاطرم از آنِ تو شد . یعنی به تخت دلِ من مالک شدی . پس وقت آن است که جان و دل غمناک مرا از زندان فراق رها نمایی . ( ماه کنعانی = مراد حضرت یوسف (ع) است . مسند = در اینجا مراد تخت است . گاه = وقت . بدرود = وداع )"
      },
      {
        "text": "حافظا می خور و رندی کن و خوش باش ولی / دام تزویر مکن چون دگران قرآن را",
        "explanation": "ای حافظ هر چه می خواهی بکن یا هر معصیت را که دلت خواست انجام بده . اما قرآن شریف را دام تزویر قرار مده . چونکه ریا کفر است . مراد خواجه تحریض به فساد نیست بلکه می گوید هر نوع معصیت که در دنیا وجود دارد بد است اما ریا از همه آنها بدتر است . ( دام تزویر = ریا )"
      }
    ]
  },

  {
    "title": "غزل شمارهٔ ۱۰ حافظ",
    "verses": [
      {
        "text": "دوش از مسجد سویِ میخانه آمد پیرِ ما / چیست یارانِ طریقت بعد از این تدبیرِ ما؟",
        "explanation": "از قول مریدان : دیشب پیر ما از مکه به شهر قیصریه آمد ( اهل شهر قیصریه تمام کافرند ) پس شیخ ما به میان کفار آمد و مراد از میخانه همین است . ای یاران طریقت حالا چاره ما چیست . ( دوش = در لغت به معنی دیشب ولی در اینجا سابق و گذشته معنی می دهد . مسجد = در اینجا مراد مکه است )\n\n– سه بیت این غزل به قصه شیخ صنعان یعنی عبدالرزاق یمنی تلمیح است در شرح قصه شیخ مذکور به زبان ترکی کتابی نوشته شده ولی در زبان فارسی فقط شیخ عطار در کتاب منطق الطیر خود در باره شیخ صنعان داستانی مفصل به رشته نظم درآورده است . خواجه حافظ غیر از این غزل در چند غزل دیگر نیز راجع به این قصه تلمیحاتی دارد که انشاءالله در جای خود می آید . در این غزل الفاظ «ما» که ردیف واقع شده ، از جانب مریدان شیخ صنعان است ."
      },
      {
        "text": "ما مریدان روی سویِ قبله چون آریم چون؟ / روی سویِ خانهٔ خَمّار دارد پیرِ ما",
        "explanation": "مریدان شیخ صنعان با هم مشاوره می کنند که پیر ما عاشق دختر ترسا گشت و باده نوشید و انواع منهیات را مرتکب شد و بلکه به قول شیخ عطار کافر شد پس از این به بعد حال ما چطور خواهد شد . بعضی از مریدان گفتند که برگردیم به مکه ولی بعضی گفتند : « ما مریدان روی سوی کعبه چون آریم چون ، روی سوی خانه خمار دارد پیر ما » و گفتند که پیر ما مرتکب فسق و فجور شده است و حتما در این کار یک حکمت است پس باید صبر کرد تا حق تعالی چه کند ."
      },
      {
        "text": "در خراباتِ طریقت ما به هم منزل شویم / کاین‌چنین رفته‌ است در عهدِ ازل تقدیرِ ما",
        "explanation": "در میخانه کافران ما هم با پیرمان هم منزل شویم . زیرا در روز ازل قضا و قدر ما اینطور واقع شده است . سه بیت اخیر تلمیح به قصه مذکور است . ( خرابات = میخانه . مغان = مطلقا به معنی کافران . خرابات مغان = میخانه کافران )"
      },
      {
        "text": "عقل اگر داند که دل در بندِ زلفش چون خوش است / عاقلان دیوانه گردند از پیِ زنجیرِ ما",
        "explanation": "اگر معلوم عقل می شد که دل در زلف جانانه چه ذوق و صفایی دارد . عقلا تماما دیوانه می شدند . یعنی خود را به دیوانگی می زدند یا تظاهر به دیوانگی می کردند برای اینکه به زیر زنجیری که دل گرفتار آن است بروند ."
      },
      {
        "text": "رویِ خوبت آیتی از لطف بر ما کشف کرد / زان زمان جز لطف و خوبی نیست در تفسیرِ ما",
        "explanation": "روی زیبای تو برای ما از لطف و لطافت یک آیت یعنی یک علامت فتح و کشف کرد . از آن جهت است که در تفسیر ما جز لطف و خوبی چیز دیگر نیست .\n\nحاصل معنی : هر چه تا کنون از تو دیده ام سراسر لطف بوده و خوبی و غیر این چیز دیگری نبوده . یعنی سراسر لطف و احسان بوده پس همین است که هر سخن ما لطف است و خوب ."
      },
      {
        "text": "با دلِ سنگینت آیا هیچ درگیرد شبی / آهِ آتشناک و سوزِ سینهٔ شبگیرِ ما؟",
        "explanation": "آیا آه سوزناک همچون آتش و سوز و گداز ناله سحرگاه ما شبی بر دل سنگین تو اثر خواهد کرد . ( شبگیر = واقعه ای که در شب اتفاق می افتد )"
      },
      {
        "text": "تیرِ آهِ ما ز گردون بگذرد حافظ خموش / رحم کن بر جانِ خود پرهیز کن از تیرِ ما",
        "explanation": "ای حافظ ، تیر آه ما از فلک می گذرد . ما را با فریاد و فغان خود رنجیده مکن و بر خود رحم کن و از تیر آه ما حذر کن وگرنه تو را نابود می کند ."
      }
    ]
  },

  {
    "title": "غزل شمارهٔ ۱۱ حافظ",
    "verses": [
      {
        "text": "ساقی به نورِ باده برافروز جامِ ما / مطرب بگو که کارِ جهان شُد به کامِ ما",
        "explanation": "ای ساقی با بادۀ صاف و خالص چون نور ، جام مرا روشن کن یعنی پُر کن . ای مطرب بخوان که جهان و کارِ جهان بر وفق مرادمان شد . شاید مضمون مصراع دوم بیت زیر باشد ."
      },
      {
        "text": "ما در پیاله عکس رخِ یار دیده‌ایم / ای بی‌خبر ز لَذَّتِ شُربِ مُدامِ ما",
        "explanation": "ما در پیاله یعنی در نور پیاله عکس رخ یار را دیده ایم . ای که از شربِ مدام ما یا از باده نوشی ما بی خبری ما را معذور بدار . [ پیاله = کاسه کوچک ، به قدح خالی نیز گفته می شود . مدام = دائم و ثابت ]"
      },
      {
        "text": "هرگز نمیرد آن که دلش زنده شد به عشق / ثبت است بر جَریدهٔ عالم دوامِ ما",
        "explanation": "کسی که دلش با آتش عشق و محبت زنده شد . او برای همیشه زنده است و هرگز نخواهد مُرد . پس دوام و بقای ما در جریده عالم ثابت است زیرا ما از آن زندگانیم . [ جریده = دفتر بزرگی است از کاغذ نازک که به شکل بادبزن چیده می شود و از دو جانب خوانده می شود ]"
      },
      {
        "text": "چندان بُوَد کرشمه و نازِ سَهی‌قدان / کآید به جلوه سروِ صنوبرخَرامِ ما",
        "explanation": "ناز و شیوه محبوب های سرو قامت تا زمانی است که محبوبه صنوبر خرام ما هنوز جلوه نکرده است . همین که این عرض جمال نمود دیگر برای آنها اعتباری باقی نمی ماند . [ کرشمه = مترادف ناز است . سهی = راست و مستقیم . سهی قدان = دلبران متناسب اندام . به جلوه = عرض جمال . صنوبر = در اینجا شکل درخت صنوبر معنی می دهد . خرام = با تانی راه رفتن ]"
      },
      {
        "text": "ای باد اگر به گُلشنِ اَحباب بُگذری / زِنهار، عَرضه دِه بَرِ جانان پیامِ ما",
        "explanation": "ای باد اگر از گلشن یعنی از مجلس دوستان گذر کردی . البته سفارش یا پیغام ما را به حضور جانان عرض کن و آنچه عرض خواهد کرد مضمون بیت بعد است . [ احباب = جمع حب به معنی دوستان است و مراد از احباء جانان و سایر دوستان است . گلشن = گلستان و گلزار . برِ جانان = نزد جانان . پیام = خبر و پیغام ]"
      },
      {
        "text": "گو نامِ ما زِ یاد به عمدا چه می‌بری؟ / خود آید آن که یاد نیاری ز نامِ ما",
        "explanation": "ای باد به جانان بگو نام ما را چرا به قصد فراموش می کنی . خود آید آن زمانی که هرگز اسم مان به خاطرها نمی آید یعنی می میریم و نام و نشان مان از دفتر کائنات محو می گردد . [ یاد کردن = به خاطر آوردن . عمد = قصد ]"
      },
      {
        "text": "مستی به چشمِ شاهدِ دلبندِ ما خوش است / زآن رو سپرده‌اند به مستی زمامِ ما",
        "explanation": "به چشم محبوبه ای که دل ما را به خود متعلق ساخته یعنی ما را عاشق خود ساخته ، مستی پسندیده و خوش است . از آن جهت است که زمام اختیار ما را به مستانگی حواله کرده اند . یعنی چون او مستانه چشم است ما هم مستی را اختیار کردیم . [ شاهد = کنایه از محبوب . دلبند = مالک دل . خوش = پسندیده . سپرده اند = حواله . زمام = عنان اختیار ]"
      },
      {
        "text": "ترسم که صَرفه‌ای نَبَرَد روزِ بازخواست / نانِ حلالِ شیخ ز آبِ حرامِ ما",
        "explanation": "می ترسم روزِ قیامت فضیلتی داشته باشد نانِ وقفی که شیخ آن را حلال دانسته و می خورد با آبی که ما آن را حرام می دانیم و می خوریم . یعنی زندگی ریایی شیخ که ذوقی از آن می برد با رندی ما برابر گردد و بلکه ممکن است رندبازی ما افضل باشد . [ صرفه = زیاده . روز بازخواست = روز قیامت . نان حلال = کنایه از نان وقف است زیرا اکثر مشایخ در خانه ها نان وقف می خوردند . آب حرام = کنایه از خمر است ]"
      },
      {
        "text": "حافظ ز دیده دانهٔ اشکی همی‌فشان / باشد که مُرغِ وصل کُند قصدِ دامِ ما",
        "explanation": "ای حافظ اشکِ چشمت یعنی دانه اشک چشمت را نثار کن شاید که مرغِ وصل به دام ما میل کند . یعنی گریه کن شاید که جانان اشک چشم ترا ببیند و به تو رحم کند . [ فشان = نثار کردن . قصد دام = تله شکار ]"
      },
      {
        "text": "دریای اَخضَرِ فَلَک و کَشتی هِلال / هستند غرقِ نعمتِ حاجی‌قوامِ ما",
        "explanation": "دریای اخضر فلک و کشتی هلالی آن ، یعنی حتی افلاک و نجوم هم غرق نعمت حاجی قوام ما هستند . حاصل کلام اینکه به طریق مبالغه به ولی نعمتی این صاحب سعایت اعتراف است . [ اخضر = سبز ]\n\n– حاجی قوام یعنی قوام الدین حسن وزیر اعظم سلطان حسن ایلخان بوده که برای خواجه حافظ مدرسه ای بنا کرد و خواجه سالها در آنجا به تدریس و تذکیر مشغول بوده است ."
      }
    ]
  },

  {
    "title": "غزل شمارهٔ ۱۲ حافظ",
    "verses": [
      {
        "text": "ای فروغِ ماهِ حُسن‌، از روی رخشان شما / آبِ‌روی خوبی از چاه زَنَخدان شما",
        "explanation": "ای جانان ، ضیاء ماه زیبایی از روی درخشان شماست . یعنی همانطور که فلکِ ماه از خورشید کسب نور می کند . ماه زیبایی هم از صورت تو کسب نور و ضیاء می نماید . [ ای جانان آبِ روی زیبایی از چاهِ زنخدان شما است یعنی تمام حُسن و لطافت به زنخدان شما محصور است و هر زیبا ، حُسن خود را از آن کسب می کند همانطور که ماه از خورشید کسب نور می کند . ] ( چاه زنخدان = منظور گودی چانه است )"
      },
      {
        "text": "عزم دیدار تو دارد جانِ بر لب آمده / باز گردد یا برآید؟ چیست فرمان شما؟",
        "explanation": "جانِ بر لب آمده قصدِِ ملاقات ترا دارد . برگردد یا برآید . فرمان چیست ؟ یعنی جان عزیز را به تو تسلیم نمایم یا خود به جایش برگردد . فرمان تان چیست . [ عزم = نیت . دیدار = ملاقات . جان = روح حیوانی است ]"
      },
      {
        "text": "کَس به دور نرگست طرفی نبست از عافیت / بِه که نفروشند مستوری به مستان شما",
        "explanation": "در دوران چشمانت کسی از پرهیزکاری فایده نبرد . یعنی مستفیذ نشد زیرا هر کس که ترا دید مستِ عشقت گشت . حاصل اینکه تمام عالم را اسیر و دیوانه کردی پس بهتر است که به چشمان شما پرهیزکاری و مستوری نفروشند . [ به دور = دوران و زمان . نرگس = نام گلی است که شعرا به طریق کنایه چشم را به آن تشبیه می کنند ]"
      },
      {
        "text": "بخت خواب‌آلود ما بیدار خواهد شد مگر / زان که زد بر دیده آبی، روی رخشان شما",
        "explanation": "طالع خواب آلود و خوابناک ما دارد بیدار می شود زیرا روی درخشان تو به چشم بخت من آب پاشید یعنی دیدن روی درخشان تو باعث شد که طالع ما بیدار شود . زیرا مشهور است کسی که طالعش خواب باشد . خودش هم در رنج و الم به سر می برد اما اگر بخت بیدار باشد خود شخص هم در راحت است . [ آب بر دیده زدن = کنایه از اینکه از دیدن روی تو چشمانم روشن گشت و این دیدار محبوب را دلیل بر خوشبختی و نیک طالعی می داند ]"
      },
      {
        "text": "با صبا همراه بفرست از رخت گل دسته‌ای / بو که بویی بشنویم از خاک بستان شما",
        "explanation": "ای جانان از گلشن رخت به همراه بادِ صبا دسته گلی بفرست . شاید از خاک بوستانی که تو در آن قدم نهاده ای بوی عطری بشنویم . یعنی خاک بوستانی که تو در آن قدم نهادی بوی گل می دهد . پس استشمام بوی گلِ رخسارت همان بوییدن خاکِ پایت است . [ همراه = رفیق و به اتفاق . رخ = گونه است ولی در اینجا مراد صورت است . گلدسته ای = دسته گلی . بوکه = شاید که ]"
      },
      {
        "text": "عمرتان باد و مراد ای ساقیانِ بزمِ جم / گرچه جام ما نشد پُر مِی به دوران شما",
        "explanation": "عمرتان زیا و مرادتا برآورده گردد ای ساقیان مجلس پادشاه گرچه در دوران شما قدح ما پر از مِی نشد ."
      },
      {
        "text": "دل خرابی می‌کند، دلدار را آگه کنید / زینهار ای دوستان‌، جان من و جان شما",
        "explanation": "دل خرابی می کند یعنی اسرار را فاش می سازد . ای دوستان ، دلدار را آگاه کنید البته زیرا جان من همان جان شما است یا خود جان من با جان شما است و هر چه که به جان من برسد به جان شما همان می رسد . حاصل سخن اینکه دل بی قرار شده و با آه آتشین خود جهان را می سوزاند و نابود می کند در حالی که شما و دلدار هم در جهان هستید . پس دلدار را آگاه کنید از این موضوع تا مرحمتی به جان من بکند ."
      },
      {
        "text": "کی دهد دست این غرض یا رب که همدستان شوند‌؟ / خاطر مجموع ما، زلف پریشان شما",
        "explanation": "این مقصود چه زمانی حاصل خواهد شد که دل آسوده به عشق ما با گیسوی آشفتۀ شما همراز و هم صحبت شود ؟ [ همدستان = مخففِ همداستان به معنی همراز و هم صحبت ]"
      },
      {
        "text": "دور دار از خاک و خون دامن، چو بر ما بگذری / کَاندَر این ره کشته بسیارند، قربان شما",
        "explanation": "وقتی که از نزدیک ما می گذری ، دامنت را جمع کن که آلوده خاک و خون نشود . یعنی در حالیکه دامنت را جمع می کنی با کمال عظمت رد شو زیرا در این راه که ما افتاده ایم . خیلی اشخاص چون ما قربانی شما شده اند . یعنی عشاق فراوان فدای راه عشق شده و از بین رفته اند . مراد جلب توجه جانان است که بدین وسیله شفقت و مرحمت او را طلب می کند ."
      },
      {
        "text": "می‌کند حافظ دعایی، بشنو، آمینی بگو / روزی ما باد لعل شَکَّرافشان شما",
        "explanation": "حافظ دعا می کند . ای جانان بشنو و آمین بگو و آن دعا این است . نصیب ما باشد آن لب شکرافشان شما ."
      },
      {
        "text": "ای صبا با ساکنانِ شهرِ یزد از ما بگو / کِای سر حق‌ناشناسان گوی چوگان شما",
        "explanation": "ای صبا به پادشاهی که در یزد ساکن است و به اعیان دولت آنجا بگو : که ای اربابان دولت ، سرِ حق ناشناسان ، گوی چوگان شما باشد ."
      },
      {
        "text": "گرچه دوریم از بساط قُرب‌، همّت دور نیست / بندهٔ شاه شماییم و ثناخوان شما",
        "explanation": "ای ساکنان شهر یزد ، اگر چه وجودمان و تن مان از شما دور است اما همت مان دور نیست . یعنی هرگز از خاطرمان محو نمی شویم بلکه همیشه بنده شاه و دعا گوی شماییم . [ قرب = نزدیکی . همت = اراده ]"
      },
      {
        "text": "ای شَهنشاه بلند اختر‌، خدا را همّتی / تا ببوسم همچو اختر خاک ایوان شما",
        "explanation": "ای شاهنشاه بلند اختر به حق خدا یا به خاطر خدا همتی کن تا خاکِ ایوان چون گردونِ بلندت را ببوسم . یعنی ایوانی که مشابه گردون است یا همانطور که گردون را می بوسند ایوانت را ببوسم ."
      }
    ]
  },

  {
    "title": "غزل شمارهٔ ۱۳ حافظ",
    "verses": [
      {
        "text": "می‌دمد صبح و کِلِّه بست سحاب / الصَبوح الصَبوح یا اصحاب",
        "explanation": "سپیده صبح می دمد و ابر هم پرده بسته یعنی سَنبُلِ هوا است . پس حالا ای یاران باده بیارید که بنوشیم . زیرا به سلیقه باده نوشان در روز ابری البته ابری که سَبُک باشد و احتمال بارندگی نداشته باشد ، شراب نوشیدن مطبوع و پسندیده است علی الخصوص که در چمن باشد . [ کِلّه = به کسر کاف و فتح و تشدید لام به معنی پرده است و جمع آن کلل است . الصبوح = مراد اتونی الصبوح می باشد به معنی باده صبح را بدهید . اصحاب = یاران ]"
      },
      {
        "text": "می‌چکد ژاله بر رخِ لاله / المُدام المُدام یا احباب",
        "explanation": "روی لاله ، ژاله می چکد . ای دوستان باده بیارید بنوشیم . تکرار باده (مدام) برای تاکید است .[ می چکد = قطره قطره می ریزد . ژاله = شبنم . مدام = شراب را گویند . احباب = دوستان ]"
      },
      {
        "text": "می‌وزد از چمن نسیمِ بهشت / هان، بنوشید دَم به دَم مِیِ ناب",
        "explanation": "از چمن بادِ خوشبوی بهشت می وزد . ای یاران حالا پیوسته باده خالص بنوشید . [ می وزد = باد می وزد . بهشت = جنت . ناب = خالص ]"
      },
      {
        "text": "تخت زُمْرُد زده است گل به چمن / راحِ چون لعلِ آتشین دریاب",
        "explanation": "گل در چمن تختِ زُمردی زده است یعنی روی زمین را چمن سبز پوشانیده پس حالا شراب چون لعل ارغوانی تهیه کن . به سلیقه باده نوشان شرب خمر در فصل بهار از سایر فصول مطبوع تر است . ( راح = شراب قرمز )\n\n_ زمرد گوهری است سبز رنگ که در باره اش خواص زیادی نوشته اند از جمله گویند که مارها و عقرب ها از دارنده این گوهر گریزانند . یکی از اعیان ناس نقل می کرد : در سفری که به شهر امد می رفتم راهم از صحرا بود . در کنار جاده ماری دیدم خوابیده . ناگاه مار سرش را بلند کرد همینکه چشمش به من افتاد فوری به پشت برگشت از رفیقم که شخص دانشمند و قاضی بود و به اتفاق هم سفر می کردیم پرسیدم به این حیوان چه رسید که این طور شد . دوستم گفت نگین انگشترت چیست ؟ جواب دادم زمرد است . گفت افعی از دیدن زمرد هلاک می شود . پس آن قاضی از خواص زمرد چند تا برایم بیان کرد و من از آن زمان تا کنون هیچ وقت زمرد را از خود دور نداشته ام ."
      },
      {
        "text": "درِ میخانه بسته‌اند دگر / اِفتَتِح یا مُفَتِّح الاَبواب",
        "explanation": "درِ میخانه را دوباره بسته اند . ای باز کننده درها (مفتح الابواب) دوباره درِ میخانه را باز کن . [ دگر = در این بیت به معنای دوباره است . افتح = باز کن ]"
      },
      {
        "text": "لب و دَندانْت را حقوق نمک / هست بر جان و سینه‌هایِ کباب",
        "explanation": "لب چون لعل تو بر سینه های مجروح و کباب شده خیلی حق نمک دارد و سرخی زخم ها از تاثیر لب تو است ."
      },
      {
        "text": "این چنین موسِمی عجب باشد / که ببندند میکده به شتاب",
        "explanation": "در چنین زمانی یعنی در فصل بهار عجب است که درِ میخانه را با این عجله ببندند . [ موسم = زمان مناسب هر چیز . میکده = محل می . شتاب = عجله ]"
      },
      {
        "text": "بر رخِ ساقیِ پری پیکر / همچو حافظ بنوش بادهٔ ناب",
        "explanation": "به روی ساقی که اندامی زیبا مانند پری دارد ، مثل حافظ شراب خالص بنوش . یعنی به روی ساقی زیبا نگاه کن و بنوش ."
      }
    ]
  },

  {
    "title": "غزل شمارهٔ ۱۴ حافظ",
    "verses": [
      {
        "text": "گفتم ای سلطانِ خوبان رحم کن بر این غریب / گفت در دنبالِ دل، رَه گُم کُنَد مسکین غریب",
        "explanation": "گفتم ای سلطان ماهرویان ، به این بی کس و غریب رحم کن . در جوابم گفت : غربت در دنبال دل راهش را گم می کند . یعنی در اثر متابعت از هوای دل از حد اعتدال خارج شده و بالاخره دیوانه و شیدا می شود . یعنی کسانی که زمام اختیار را به دست دل می سپارند بالاخره سرگردان می مانند . [ دنبال = عقب و پشت سر هم . ره گم کند = در اینجا به معنی از حد اعتدال خارج شدن است . غریب = کسی که از وطن خود دور باشد ]"
      },
      {
        "text": "گفتمش مَگذر زمانی، گفت معذورم بدار / خانه پروردی چه تاب آرد غم چندین غریب",
        "explanation": "به جانان گفتم اندکی توقف کن و زود مگذر . جانان در جوابم گفت : معذورم بدار زیرا یک خانه پرورد ، غمِ این همه غریب را چگونه طاقت بیاورد . یعنی طاقت نمی آورد . [ معشوق می گوید اینکه می گویی توقف کن و زود مگذر تا عشاق اظهار غموم بکنند . اما من تحمل آن را ندارم چون که یک خانه پرور ، طاقت تحمل انظار بیگانه را ندارد تا چه برسد که عرض هموم آنها را بشنود . ( خانه پرورد = به کسی گویند که فقط در خانه محدود بوده و هرگز در خارج از منزل با بیگانگان اختلاط نکرده باشد مثل شاهزادگان )"
      },
      {
        "text": "خفته بر سنجابِ شاهی نازنینی را چه غم؟ / گر ز خار و خاره سازد بستر و بالین غریب",
        "explanation": "نازنینی که در بستر شاهانه سنجابی در خواب راحت آرمیده چه غم دارد از غریبی که تشک اش از خار و بالین اش از سنگ خاره باشد . یعنی جانانی که در نهایت رفاه و آسایش و با ذوق و صفا باشد چه می داند حال عشاق بیچاره را که چگونه اسیر درد و بلا و غم و اندوه اند . چه هر کس هر چه به سرش آمده همان را می داند . [ نازنین = دارای ناز . خار = تیغ . خاره = نوعی سنگ . بستر = تشک . سنجاب = حیوانی است به رنگ خاکستری که به پوستش هم سنجاب گویند ]"
      },
      {
        "text": "ای که در زنجیرِ زلفت جایِ چندین آشناست / خوش فتاد آن خالِ مشکین بر رخِ رنگین غریب",
        "explanation": "ای جانان که جانِ این همه آشنا در زنجیر زلفت گرفتار شده . در آن رخ رنگین ، آن خال مشکین عجب زیبا واقع شده . کلمه غریب در این بیا به معنای عجیب است ."
      },
      {
        "text": "می‌نماید عکسِ مِی، در رنگِ رویِ مَه وَشَت / همچو برگِ ارغوان بر صفحهٔ نسرین، غریب",
        "explanation": "عکس سرخی شراب بر چهره مهوشت ، عجیب و غریب می نماید عینا مانند صفحه نسرین که برگ ارغوان بر رویش عجیب و غریب دیده می شود . یعنی از تاثیر باده ، سرخی صورت ات با سفیدی بشره ات متلون گشته و بی نهایت زیبا دیده می شود ."
      },
      {
        "text": "بس غریب افتاده است آن مور خَط، گِردِ رُخَت / گرچه نَبوَد در نگارستان، خطِ مشکین غریب",
        "explanation": "آن خط مشکین که چون مورِ سیاه در گردِ رخت سبز شده بسیار عجیب واقع شده . اگر چه در نگارخانه چین خط مشکین عجیب نیست . [ نگارستان = اسم خانه ای است در چین که نقاشی به نام مانی آن را پیدا کرده است و نقوش و تصاویر خود را در آن نقاش خانه رسم کرده است و غیر از مانی هر استادی که یک تصویر بدیع و غیر مکرر به وجود آورده در آن نقاش خانه نقش شده است . پس نگارستانی است پُر از نقوش غریبه که در اکثر کتب مذکور و مسطور است ]"
      },
      {
        "text": "گفتم ای شامِ غریبان طُرِّهٔ شبرنگِ تو / در سحرگاهان حذر کن چون بنالد این غریب",
        "explanation": "گفتم ای جانان که طرّۀ شبرنگ تو سیاه تر از ظلمت شام غریبان است . اگر این عاشق غریب تو وقت سحر بنالد از گریه و زاری او هنگام سحر حَذر کن زیرا که آه و ناله سحری بسیار موثر واقع می شود . [ طرّه = قسمت بالای پیشانی که به سر متصل می شود ]"
      },
      {
        "text": "گفت حافظ آشنایان در مقامِ حیرتند / دور نَبوَد گر نشیند خسته و مسکین غریب",
        "explanation": "جانان همی که سخنان حافظ را شنید . گفت : حافظ ، آشنایان در مقام حیرت اند . پس اگر غریبی چون تو غمین و بیمار بنشیند بعید نیست . یعنی عشاقی که قدیمی و آشنایند . برای وصلت وسیله نیافته و در حیرت اند . پس تو که مرد غریب و بیگانه هستی اگر ملول و غمین بنشینی عجیب نیست ."
      }
    ]
  },

  {
    "title": "غزل شمارهٔ ۱۵ حافظ",
    "verses": [
      {
        "text": "ای شاهد قدسی، کِه کَشَد بند نقابت؟ / وی مرغ بهشتی، که دهد دانه و آبت؟",
        "explanation": "ای محبوب قدسی یا ای فرشته قدسی ، که بندِ نقابت را باز می کند ؟ یعنی که به تماشای دیدار مطهّرت مشرف می گردد ؟ بند کشیدن کنایه از دیدن روی محبوب است . یعنی وصالت برای که میسّر می گردد . و ای مرغ بهشتی دانه و آب تو را که می دهد ؟ یعنی مأکولات و مشروبات تو را که تهیه می کند ."
      },
      {
        "text": "خوابم بشد از دیده در این فکر جگرسوز / کآغوشِ که شد منزل آسایش و خوابت؟",
        "explanation": "خوابم از چشم رفت از این فکر جگرسوز که آغوش که خوابگاه تو شد یعنی در آغوش که خوابیده و غنوده ای ."
      },
      {
        "text": "درویش نمی‌پرسی و ترسم که نباشد / اندیشهٔ آمرزش و پروای ثوابت",
        "explanation": "احوالی از درویش نمی پُرسی یعنی درویش را مورد تفقد قرار نمی دهی . می ترسم که فکر آمرزیدگی و کسب ثواب نداشته باشی . یعنی از اینکه احوالی از درویش نمی پُرسی و به حالش رسیدگی نمی کنی . می ترسم که از احوال مذکور در تو نباشد یعنی فکر مورد عفو قرار گرفتن و کسب ثواب نداشته باشی ."
      },
      {
        "text": "راه دل عشّاق زد آن چشم خماری / پیداست از این شیوه که مست است شرابت",
        "explanation": "آن چشم مخمورانه راهِ دلِ عشاق را زد یعنی با تیر غمزه و مژگان خود دل عشاق را دیوانه کرد . از این شیوه و صنعت پیداست که شرابت قتال است . یعنی از شدت مستانگی است که چشمانت دل ها را دیوانه کرد و مستانگی شدید هم از قتال بودن شراب است ."
      },
      {
        "text": "تیری که زدی بر دلم از غمزه خطا رفت / تا باز چه اندیشه کند رأی صوابت",
        "explanation": "تیری که از غمزه بر دلم زدی به هدف اصابت نکرد و خطا رفت . عجبا ، فکر صائب تو بعد از این چه تدبیر کند . یک تیر دیگر هم می زند به قلبم ؟ یا اینکه اهمال نموده و ترک می کند ."
      },
      {
        "text": "هر ناله و فریاد که کردم نشنیدی / پیداست نگارا که بلند است جَنابت",
        "explanation": "هر ناله و فریاد و فغانی که کردم نشنیدی . معلوم می شود ای نگار ، پیشگاه تو خیلی بلند است و رفیع . یعنی از کمال رفعت ناله کسی به آنجا نمی رسد که بشنوی . چنانکه گفت اند : یارب غمِ ما را که به عرضِ تو رساند / کانجا که تویی باد رسیدن نتواند ."
      },
      {
        "text": "دور است سر آب از این بادیه، هش دار / تا غول بیابان نفریبد به سرابت",
        "explanation": "در این بادیه عشق ، سرچشمه وصال دور است . عقلت را جمع کن که غول یعنی رقیب ، تو را با دروغ گول نزند . یعنی با دادن وعدۀ وصال جانان ، تو را به تهلکه نیاندازد . [ هشدار = در اینجا به معنی عقلت را جمع کن . غول = آدم بیابانی را گویند که به عقیده عوام الناس وجود خارجی دارد ولی حدیث شریف نفی کرده است ]"
      },
      {
        "text": "تا در ره پیری به چه آیین رَوی ای دل / باری به غلط صرف شد ایّامِ شبابت",
        "explanation": "ای دل عجبا که در طریق پیری یعنی هنگام پیری به چه آیین و به چه طریق سلوک می کنی . ایام جوانی تو که بیهوده تلف شد . یعنی جوانی را با غرور و جهالت گذراندی . لااقل در پیری جبران کن . [ آیین = اسلوب و قانون . باری = لااقل . شباب = جوانی ]"
      },
      {
        "text": "ای قصرِ دل‌افروز که منزلگهِ انسی / یا رب مَکُناد آفتِ ایّام، خرابت",
        "explanation": "خواجه به قصر جانان خطاب کرده و می فرماید : ای قصری که سبب سرور و خوش حالی می باشی و منزلگه دوستی و آشنایی هستی . از خدا مسئلت می نمایم که آفت ایام خرابت نکند . [ دلفروز = باعث سرور خاطر . آفت = بلا ]"
      },
      {
        "text": "حافظ نه غلامیست که از خواجه گریزد / صلحی کن و بازآ که خرابم ز عِتابت",
        "explanation": "حافظ غلامی نیست که از خواجه خود بگریزد . یعنی اگر هزار بلا هم بیند از خواجه خود فراری نمی شود . حالا لطف کن و خشم و غضب را ترک کن یعنی از رویه ات عدول کن که از عتاب ات خرابم . [ حافظ از جور و جفایت تو را ترک نمی کند و از پیشت نمی رود اما از عتاب ات بیش از حد متالم است . پس حالا لطف کن و عتاب را ترک کن . ( عتاب = آزردن . بازآ = در اینجا به معنی عودت و عدول است ) ]"
      }
    ]
  },

  {
    "title": "غزل شمارهٔ ۱۶ حافظ",
    "verses": [
      {
        "text": "خَمی که ابرویِ شوخِ تو در کمان انداخت / به قصد جانِ منِ زارِ ناتوان انداخت",
        "explanation": "خَمی که ابروی شوخ و قشنگت در کمان انداخت یعنی خود را قوسی شکل کرد . به قصد کشتن من زار و ناتوان است . خطاب به جانان گوید : ابروانت را به شکل کمان کرده ای . کمانی کردن ابروانت فقط برای انداختن تیرِ غمزه و کشتن من است ."
      },
      {
        "text": "نبود نقش دو عالَم، که رنگ الفت بود / زمانه طرح محبّت، نه این زمان انداخت",
        "explanation": "هنوز صورت دو عالَم به وجود نیامده بود که مابین ارواح الفت و آشنایی و دوستی وجود داشت . پس زمانه بنیاد محبت و یا قاعده دوستی را تازه در این زمان نیانداخته است . یعنی علاقه و محبتی که مابین عاشق و معشوق وجود دارد همان علاقه و محبت ازلی است که مابین ارواح بوده است ."
      },
      {
        "text": "به یک کرشمه که نرگس به خودفروشی کرد / فریبِ چشمِ تو صد فتنه در جهان انداخت",
        "explanation": "به سبب یک ناز که با صد غرور ، نرگس برای خودنمایی کرد ، فریب و مکر چشمت تعصباَََ در برابر نرگس به جهان صد فتنه انداخت . یعمی گفت در جایی که من هستم ، کرشمه وظیفه تو نیست . این را گفت و عالم را پُر از فتنه کرد . ( خود فروشی = خود را فروختن . فریب = گول . کرشمه = ناز )"
      },
      {
        "text": "شراب‌خورده و خِوی‌کرده می‌رَوی به چمن / که آبِ روی تو آتش در ارغوان انداخت",
        "explanation": "در حالیکه شراب خورده و عرق هم کرده بودی . کی به چمن رفتی که از لطافت و صفوت تو آتش به ارغوان افتاد . یعنی قرمزی ارغوان از رشکِ روی تو است ."
      },
      {
        "text": "به بزمگاهِ چمن، دوش، مست، بگذشتم / چو از دهانِ توأم غنچه در گُمان انداخت",
        "explanation": "دیشب مستانه به بزمگاه چمن رفتم . چون غنچه شباهتی که به دهان تو داشت مرا به گمان انداخت . یعنی عجبا ، غنچه هم به دهان جانان شباهت پیدا می کند ؟ پس به شک افتادم و به چمن رفتم و دیدم فی الواقع غنچه به دهان تو شبیه است ."
      },
      {
        "text": "بنفشه طُرِّهٔ مفتول خود گره می‌زد / صبا حکایتِ زلفِ تو در میان انداخت",
        "explanation": "بنفشه زلف خود را گره می زد و در همان حال صبا حکایت زلف تو را به میان کشید . زلف تابدار را به بنفشه تشبیه کرده اند . ( مفتول = پیچ خورده . گره می زد = پیچ و تاب می داد )"
      },
      {
        "text": "ز شَرمِ آن که به روی تو نسبتش کردم / سمن به دستِ صبا، خاک در دهان انداخت",
        "explanation": "از شرم آنکه به روی تو تشبیه اش کردم . سمن با دست صبا خاک به دهانش انداخت . یعنی حاشا من چه لیاقت آن را دارم که به دهان جانان تشبیهم کنند و با گفتن این تنزه و تبری کرد . ( شرم = خجالت . سمن = گلی سفید رنگ . خاک در دهان انداخت = در جایی که می خواهند بگویند حاشا که لایق این نیست ، این جمله را بکار می برند )"
      },
      {
        "text": "من از ورع، مِی و مطرب ندیدمی زین پیش / هوای مغبچگانم در این و آن انداخت",
        "explanation": "من از زهد و تقوایی که داشتم هرگز گِردِ می و مطرب نمی گشتم یعنی هرگز از اینها اطلاع نداشتم اما عشق و محبت پسر بچه های میخانه مرا به طرف می و مطرب کشاند . یعنی این باده نوشی و استماع ساز از اختلاط و علاقه به آنها برایم حاصل شد زیرا اختلاط ، همرنگی را با آنها ایجاب می کند . ( این اشاره به مطرب و آن اشاره به می است )"
      },
      {
        "text": "کنون به آبِ میِ لعل، خرقه می‌شویَم / نصیبهٔ ازل از خود نمی‌توان انداخت",
        "explanation": "اکنون با شراب قرمز خرقه خود را می شویم . اما چه فایده آنچه از ازل مقدر شده و نصیب شخص است نمی توان از بین برد . حاصل سخن اینکه ، باده نوشی من ازلی است و هرگز با وسایل عارضی از بین نمی رود ."
      },
      {
        "text": "مگر گشایشِ حافظ در این خرابی بود / که بخششِ ازلش، در میِ مغان انداخت",
        "explanation": "گویا گشایش کار حافظ در این باده نوشی و مستی بوده که لطف ازلی خداوند او را به میِ مغان انداخت . حاصل سخن اینکه ، باده نوشی او با اختیار خود نبوده بلکه حکمِ ازلی است که برایش اینطور جاری است . ( مراد از خرابی ، مستی است )"
      },
      {
        "text": "جهان به کامِ من اکنون شود که دورِ زمان / مرا به بندگیِ خواجهٔ جهان انداخت",
        "explanation": "حالا دیگر دنیا بر وفق مراد من می گردد زیرا که گردش روزگار مرا به خدمت آصف عهد درآورد . یعنی ملازمت ایشان را برایم میسر ساخت . ( مراد از خواجۀ جهان ، قوام الدین حسن است که حافظ حمایت او را اعتراف کرده است )"
      }
    ]
  },

  {
    "title": "غزل شمارهٔ ۱۷ حافظ",
    "verses": [
      {
        "text": "سینه از آتش دل، در غمِ جانانه بسوخت / آتشی بود در این خانه که کاشانه بسوخت",
        "explanation": "در غم جانان از آتشِ دل ، سینۀ سوزانم بسوخت . زیرا دز این خانه آتشی بود که کاشانه را سوزاند و یا کاشانه از آن آتش سوخت . مراد از خانهِ دل و کاشانه ، سینه است . ( کاشانه = خانه زمستانی را گویند )"
      },
      {
        "text": "تنم از واسطهٔ دوریِ دلبر بگداخت / جانم از آتشِ مهرِ رخِ جانانه بسوخت",
        "explanation": "تنم از دوری دلبر آب شد یعنی خیلی ضعیف و نحیف و لاغر شده ام . و جانم هم از آتش عشق جانان سوخت و یا از آتش خورشیدِ رُخَش ، جانم آتش گرفت . ( واسطه = سبب . دوری = بُعد . بگداخت = بی نهایت ضعیف و لاغر . مهر = به دو معنا قابل تعبیر است یکی محبت و دیگری خورشید )"
      },
      {
        "text": "سوزِ دل بین که ز بس آتش اشکم، دلِ شمع / دوش بر من ز سرِ مِهر، چو پروانه بسوخت",
        "explanation": "سوزش دل مرا ببین که تا چه حد است که دیشب از حرارت زیادِ اشک چشمم ، دل شمع از سر مهر چون پروانه بر من سوخت . حاصل اینکه ، سوزش دل مرا ببین که از اثر حرارت اشکِ چشمم ، دلِ شمع چون پروانه به حال من سوخت . ( مراد از آتش در اینجا حرارت است )"
      },
      {
        "text": "آشنایی نه غریب است که دلسوزِ من است / چون من از خویش برفتم، دلِ بیگانه بسوخت",
        "explanation": "دلسوزی آشنایان به حال من عجیب و غریب نیست . زیرا وقتی من از حال رفتم یعنی از خود بی خود و بی قرار شددم دل یار به رحم آمد و به حال من سوخت . حاصل سخن اینکه ، دیدن آشنایان این حال مرا و دلسوزیشان از روی ترحم ، غریب نیست . غرابت در سوختن دلِ بیگانگان به حال من است ."
      },
      {
        "text": "خرقهٔ زهدِ مرا، آبِ خرابات ببُرد / خانهٔ عقلِ مرا، آتشِ میخانه بسوخت",
        "explanation": "خرقه زهد مرا ، باده از بین برد یعنی به سبب باده نوشی ، زهد را ترک کردم و خانه عقلم را هم باده سرخ ، آتش زد یعنی به سبب باده نوشی عقلم را از دست دادم و مست و لایعقل شدم . ( مراد از آب خرابات ، شراب است و مراد از آتش خمخانه ، شراب قرمز است )"
      },
      {
        "text": "چون پیاله دلم از توبه که کردم بشکست / همچو لاله، جگرم بی می و خُمخانه بسوخت",
        "explanation": "از توبه ای که کردم دلم چون پیاله بشکست . یعنی بسیار نادم و پشیمان شدم و جگرم چون باده بی می و میخانه بسوخت . یعنی در آرزو و فراق می و میخانه ، جگرم چون باده جوشید و پخت . ( جوشیدن و پختن نسبت به باده مناسب است اما سوختن مناسب نیست ) ( باده = شرابی که جوش خورده باشد را باده گویند )"
      },
      {
        "text": "ماجرا کم کن و بازآ که مرا مردمِ چشم / خرقه از سر به درآورد و به شکرانه بسوخت",
        "explanation": "خطاب به جانان می فرماید : ماجرا را ترک کن و بیا که مردمک چشم من ، خرقه خود را از سر درآورده و آتش زد . یعنی ما دیگر با هم صلح کردیم و از این به بعد از گذشته ها بگذر . ( در اینجا مراد از خرقه ، جبۀ جلو بسته است به قرینه از سر بدر آوردن )\n\n– یکی از آداب و رسوم باده نوشان اعجام است که وقتی بین دو دوست شکرآب شود یعنی کدورتی بین شان پیدا شود . آنکه طالب صلح است پیراهن خود را درآورده به شکرانه صلح آتش می زند ."
      },
      {
        "text": "ترک افسانه بگو حافظ و مِی نوش دمی / که نَخُفتیم شب و شمع به افسانه بسوخت",
        "explanation": "ای حافظ بگو که افسانه را ترک کردم و یک نفس باده بنوش زیرا شب نخسبیدیم و شمع به افسانه بسوخت . ( مراد از شمع به افسانه سوخت یعنی شمع بیهوده و بی جا سوخت )"
      }
    ]
  },

  {
    "title": "غزل شمارهٔ ۱۸ حافظ",
    "verses": [
      {
        "text": "ساقیا آمدنِ عید، مبارک بادت / وان مَواعید که کردی، مَرَواد از یادت",
        "explanation": "ای ساقی آمدن عید مبارکت باشد و آن وعده ها که داده ای از خاطرت نرود . یعنی فراموش مکن . از فحوای کلام اینطور معلوم می شود که ساقی برای بعد از عید شریف وعدۀ عقد داده بوده است . بدین وسیله تذکر می دهد و یادآوری می کند که آن وعده را فراموش نکند . [ مواعید = جمع موعود به معنی چیزی که وعده داده شده ]"
      },
      {
        "text": "در شگفتم که در این مدّتِ ایّامِ فراق / برگرفتی ز حریفان دل و دل می‌دادت",
        "explanation": "ای ساقی بندگی ما را خدمت دختر رز برسان و بگو که بیرون آی . یعنی اخنفاء را ترک کن که دَمِ همت ما تو را از غم آزاد کرد . حاصل کلام اینکه به مناسبت فرا رسیده ماه حرام شراب قدغن بوده اما حالا با فرا رسیدن عید همایونی نوشیدن آن مجاز است . حضرت خواجه این معنا را با کنایه تعبیر می فرمایند . [ بندگی = خدمت . رَز = درخت انگور است و دختر رَز کنایه از شراب است ]"
      },
      {
        "text": "برسان بندگیِ دختر رَز، گو به درآی / که دَم و همّت ما کرد ز بند، آزادت",
        "explanation": "ای ساقی به دختر رز بگو در این مدت فراق که از حریفان دل برگرفتی . در تعجبم که این جدایی و رو گردانی را دلت هم قبول کرد . یعنی در مدت سه ماه که در حال اختفاء بوده به حریفان ، دیدار نشان نمی دادی . تعجب می کنم که چگونه دلت این را تحمل کرد . [ شگفت = تعجب . برگرفتی ز حریفان دل = از حریفان دل کندی . دل می دادت = دلت اجازه می داد ]"
      },
      {
        "text": "شادی مجلسیان در قدم و مقدم توست / جای غم باد، مَر آن دل که نخواهد شادت",
        "explanation": "شادی و سرور اهل مجلس ، ای دختر رز در قدوم مبارک توست . جای غم باشد هر آن دلی که تو را شاد نخواهد . یعنی غمگین باشد هر دلی که شادی و خندانی تو را نخواهد و اختفاء و زندانی بودنت را آرزو کند . [ مجلسیان = اهل مجلس . قدم = در لغت عربی پاشنه را گویند . مقدم = قدوم ]"
      },
      {
        "text": "شکر ایزد که ز تاراجِ خزان رخنه نیافت / بوستانِ سمن و سرو و گل و شمشادت",
        "explanation": "ای دختر رز ، شکر خدا که بوستان سمن و سرو و گل و شمشاد تو از بادِ خزان در امان بود . یعنی این حقارت به ذاتت تاثیر نکرد . [ باد خزان = مراد مدت اختفاء دختر رز . رخنه نیافت = یعنی در مدت اختفاء از محتسبان و مامورین دولت نقصان نیافت ]"
      },
      {
        "text": "چشمِ بد دور کز آن تفرقه‌ات بازآورد / طالعِ ناموَر و دولتِ مادرزادت",
        "explanation": "چشم بد از تو دور ای دختر رز ، که طالع نیک و دولت مادرزادت ، تو را از آن تفرقه و جدایی نجات داد . [ چشم بد دور = دعا است به دختر رز . بازآورد = اصطلاحاََ یعنی خاتمه داد . نامور = نامی و مشهور . دولت مادرزاد = دولتی که قبل از به دنیا آمدن برایش مقدر بوده است و یا دولتی که در شکم مادر مقدر بوده . ]"
      },
      {
        "text": "حافظ از دست مده دولت این کشتی نوح / ور نه طوفانِ حوادث بِبَرَد بُنیادت",
        "explanation": "ای حافظ ، مصاحبت این کشتی نوح را از دست مده یعنی صحبت قدح را از دست مده . حاصل سخن این است که همنشینی باده نوشان را ترک مکن . واِلّا طوفان حوادث ، بنیاد وجودت را از بین می برد . یعنی از باده جدا مشو ، وگرنه تمام غم ها و هموم بلیّات روزگار ، بنیاد وجودت را تلف می کند . [ کشتی نوح = منظور قدحی است به شکل قایق که بعضی اشخاص آن را از نقره و بعضی از شاخ گاو و بعضی از چوب می سازند مثل ابدالان روم . طوفان = آب و بارندگی شدید که همه جا و همه چیز را پُر می کند و فرا می گیرد . حوادث = جمع حادثه به معنی نکبت . بنیاد وجود = مراد شاعر است ]"
      }
    ]
  },

  {
    "title": "غزل شمارهٔ ۱۹ حافظ",
    "verses": [
      {
        "text": "ای نسیمِ سحر آرامگَهِ یار کجاست؟ / منزلِ آن مَهِ عاشق‌کُشِ عَیّار کجاست؟",
        "explanation": "ای نسیم سحری ، آرامگاه یار یعنی استراحتگاه یار کجاست . و منزل آ ماه عاشق کش کحاست . یعنی منزل و خانه جانان عاشق کجا است . [ آرامگه = مخفف آرامگاه به معنی محل آرامش و قرار . عاشق کش = آنکه عاشق را به هلاکت می رساند . عیار = مبصر ]"
      },
      {
        "text": "شبِ تار است و رَهِ وادیِ اَیمَن در پیش / آتشِ طور کجا موعدِ دیدار کجاست؟",
        "explanation": "شب تاریک است و وادی ایمن در پیش ، آتش طور کجا است و وعده دیدار کجا . مراد از شب تار ، شب تاریک فراق است و وادی ایمن در پیش ، یعنی سالک راه عشقیم و از آن منقطع نمی شویم و مراد از موعد دیدار ، وعدۀ وصل جانان است .\n\nوادی ایمن = اسم دره مشهور و معین است که حق تعالی در آنجا به حضرت موسی (ع) تجلّی کرد .\n\nطور = هر کوه را طور گویند مثل جبل ، ولی در اینجا مراد طور موسی است . که تجلی در آنجا واقع است . حضرت موسی از قوم فرعون فرار کرد و به مدینه رفت . و مدینه مملکت شعیب پیغمبر است . در آنجا به یک روایت هشت سال و به روایتی دیگر ده سال ، چوپانی حضرت شعیب را کرد . و شعیب پیغمبر در ازاء این خدمت یکی از دختران خود را به نکاح موسی درآورد . حضرت موسی (ع) بعد از سالها آرزوی صله رحم کرد و با زن خود به طرف مصر یعنی وطن اصل اش حرکت کرد . از حکمت خدا ، آن شب زن موسی که حامله بود احساس دردی کرد . اتفاقاََ شب سردی بود و احتیاج به آتش پیدا کردند . حضرت موسی (ع) در همان موقع ناگهان به جانب طور نگاه کرد و آتشی از دور به نظرش رسید . این نور ، نور تجلّی حق تعالی بود که موسی آن را به صورت آتش دید . به زنش گفت : شما اینجا باشید و من می روم آتش بیاورم . این را گفت و متوجه طرف آتش گشت . همین که به محل آتش رسید . کلام حضرت حق تعالی را شنید . ( آیه 30 ، سوره قصص )"
      },
      {
        "text": "هر که آمد به جهان نقشِ خرابی دارد / در خرابات بگویید که هُشیار کجاست؟",
        "explanation": "هر که به این دنیا آمد . نقش خرابی می پذیرد یعنی علائم فنا همراه اش است زیرا خالی از تغییر نیست . در خرابات بپرسید که هشیار کیست ؟ یعنی در عالم فانی کیست که پیمانۀ اجل را نوش نکرده و با سکرات موت مست نگشته و از این دنیا نرفته است . حاصل کلام اینکه ، هر که به دنیا می آید علائم فنا همراه اش است و باقی نمی ماند و اندکی بعد می رود همانطور که ورود به میخانه مستلزم نوشیدن باده و مست گشتن است . [ نقش خرابی = علائم فنا ، زیرا هر که به این جهان می آید متغیر است و انواع اشکال را پیدا می کند . پس هر چیزی که متغیر باشد حادث و فانی است . خرابات = میخانه را گویند ولی در اینجا منظور عالم فانی است . ]"
      },
      {
        "text": "آن‌کس است اهلِ بشارت که اشارت داند / نکته‌ها هست بسی مَحرمِ اسرار کجاست؟",
        "explanation": "آن کس لایق مژده و شایسته بشارت است که اهل اشاره باشد یعنی آن کس لایق مژده وصال جانان است که به رموز عشق وارد باشد . چون عالم عشق نکات بسیار دقیق دارد . محرم اسرار کجا است ؟ یعنی عالم عشق ، اسرار زیاد و نکات فراوان دارد . کو محرمِ اسرار که با او مکالمه کنیم . [ محرم اسرار = کسی که شایستگی نگهداری اسرار کسی را داشته باشد ]"
      },
      {
        "text": "هر سرِ مویِ مرا با تو هزاران کار است / ما کجاییم و مَلامت‌گرِ بی‌کار کجاست؟",
        "explanation": "خطاب به جانان می گوید : نوک هر موی من با تو هزاران کار دارد . یعنی هر مویِ سرِ من هزار تعلق به تو دارد . با این وصف ما کجاییم و ملامتگر بیکار کجاست . حاصل کلام اینکه ما به تو هزار گونه علاقه و پیوند داریم . اما سرزنش کننده ، ذره ای علاقه به تو ندارد یعنی آن ملامتگر بیکار هیچ گونه علاقه و دلبستگی به تو ندارد . [ سرِ موی = نوک موی . ملامت گر = سرزنش کننده . ]"
      },
      {
        "text": "باز پرسید ز گیسویِ شِکَن در شِکَنَش / کاین دلِ غم‌زده سرگشته گرفتار کجاست؟",
        "explanation": "از گیسوی چین و شکن دارش بپرسید که دل غگین من کجا سرگردان و گرفتار است . یعنی دل من اسیر گیسوی معشوق است و معلوم نیست کجا در انبوه پیج و خم آن حیران و گرفتار مانده است ."
      },
      {
        "text": "عقل دیوانه شد آن سلسلهٔ مُشکین کو؟ / دل ز ما گوشه گرفت ابرویِ دلدار کجاست؟",
        "explanation": "عقل مان دیوانه شد . کو سلسله زلفِ مشکین جانان که با آن زنجیرش کنیم مبادا که فسادی تولید کند . دل مان هم از ما کناره گرفته یعنی از ما جدا شده است . ابروی جانان کجا است . شاید آن جا باشد . [ ز ما گوشه گرفت = از ما اعراض کرده و گوشه ای انتخاب کرده است . ابروی دلدار کجاست = کجاست آن گوشه ابروی دلدار تا ببینیم آیا دل آنجا است ]"
      },
      {
        "text": "ساقی و مُطرب و مِی جمله مُهَیّاست ولی / عیش بی‌یار مُهیّا نشود یار کجاست؟",
        "explanation": "تمام اسباب و وسائل مجلس عیش حاضر و آماده است . اما زندگی بدون یار مهیا نمی شود . پس کجاست یار که عشق با او مکمل شود . یا بدون یار ، زندگی برای مان گوارا نیست . کجاست یار که عیش با او مهیا و گوارا باشد . [ مهیا = حاضر شده ]"
      },
      {
        "text": "حافظ از بادِ خزان در چمنِ دَهر مَرَنج / فکرِ معقول بفرما گُلِ بی‌خار کجاست؟",
        "explanation": "ای حافظ ، در چمن دنیا از جدایی و فراق آزرده مباش . فکر معقول این است که گل بی خار کجاست . یعنی واقعیتهای جهان را بپذیر . زیرا که گل بی خار و گنج بدون افعی و شادی بدون غم در دنیا وجود ندارد . [ مراد از باد خزان ، فراق و هجران است و مراد از چمن دهر ، دنیاست ]"
      }
    ]
  },

  {
    "title": "غزل شمارهٔ ۲۰ حافظ",
    "verses": [
      {
        "text": "روزه یک سو شد و عید آمد و دل‌ها برخاست / می ز خُم‌خانه به‌جوش آمد و می‌باید خواست",
        "explanation": "این غزل با دو غزل دیگر که با « ساقیا آمدن عید مبارک بادت » و « ساقی بیار باده که ماه صیام رفت » شروع می شود . هر سه به مناسبت عید رمضان گفته شده و ممنکن است که هر سه را در یک عید رمضان گفته باشد .\n\nحاصل بیت : ایام رمضان سپری شد و عید صیام فرا رسید و دل ها به شوق آمدند و سکوت را در هم شکسته ، به جوش و خروش افتادند . شراب هم در میخانه به جوش آمد . پس می باید مِی خواست . [ یک سو = یک جانب . و مراد از یک سو شد یعنی تمام شد . شد = در اینجا احتمال دو معنا دارد . یکی انجام گرفت و تمام شد و دومی یعنی رفت . دل ها برخاست = دل ها به جوش و خروش آمد ]"
      },
      {
        "text": "نوبهٔ زهدفروشانِ گران‌جان بگذشت / وقتِ رندی و طرب کردنِ رندان پیداست",
        "explanation": "دورۀ ریاکاران زهد فروش سپری شد یعنی ماه صیام تمام شد . وقت شادی و سرور رندان باده نوش فرا رسید . یعنی حالا دیگر زمان عیش و نوش است . حاصل کلام اینکه ، با فرا رسیدن عید همایونی ، این وضع مسرت بخش و حالت طرب ظهور کرد . [ زهد فروشان = کسانی که به زهد تظاهر می کنند . گرانجان = دارای جان سنگین ]"
      },
      {
        "text": "چه ملامت بُوَد آن را که چنین باده خورَد؟ / این چه عیب است بدین بی‌خردی؟ وین چه خطاست؟",
        "explanation": "چه ملامت و آزار می رسد به آن کس که مثلِ ما باده می خورد . این که در نزد عشاق و رندان عیبی و خطایی نیست . یعنی پیشِ عشاق و رِنود ، باده نوشی سهو و خطایی محسوب نمی شود . اگر هم پیشِ زهاد و عباد ، خطا شمرده شود ."
      },
      {
        "text": "باده‌نوشی که در او روی و ریایی نَبُوَد / بهتر از زهدفروشی که در او روی و ریاست",
        "explanation": "یک باده نوش که در او هیچ روی و ریایی نباشد . بهتر از یک زهد فروش ریاکار است . که همه کارش با روی و ریا است . زیرا گناه شرب خمر ، گناهی است که با توبه ساقط می شود ولی ریا ، کفری است که با توبه محو نمی شود ."
      },
      {
        "text": "ما نه رندانِ ریاییم و حریفانِ نفاق / آن‌که او عالِم سِرّ است، بدین حال گواست",
        "explanation": "ما رندان ریاکار نیستیم و حریفان نفاق هم نیستیم . حاصل سخن اینکه در ما نفاق و ریا پیدا نمی شود . آن که عالِمِ اسرار است یعنی خداوندی که عالِمِ سروالخفی است گواهِ این حال ماست . یعنی خدا می داند که ما ریاکار و منافق نیستیم ."
      },
      {
        "text": "فرضِ ایزد بگزاریم و به کس بد نکنیم / وان چه گویند روا نیست، نگوییم رواست",
        "explanation": "فرض خدا را بجا می آوریم و به کسی هم اذیت و آزار نمی رسانیم و آنچه را که شارع مقدس جایز ندانسته ، ما نمی گوییم که جایز است . یعنی فرمایشات و دستورات خدا و پیغمبر را بجا می آوریم و به هیچ کس ظلم وستم نمی کنیم ."
      },
      {
        "text": "چه شود گر من و تو چند قدح باده خوریم؟ / باده از خونِ رزان است، نه از خون شماست",
        "explanation": "چه می شود یعنی کار مهمی نیست که من و تو چند قدح باده بنوشیم . زیرا که باده از خون درخت انگور است نه از خون شما . یعنی هر که باده نوشد حقُ الله را رعایت نکرده است نه حق بنده را که مترتب با ضرو کسی باشد . [ چه شود = هیچ طور نمی شود . من و تو = خطاب عام است . رزان = جمع رز است به معنی درخت انگور ]"
      },
      {
        "text": "این چه عیب است کز آن عیب، خلل خواهد بود؟ / ور بُوَد نیز چه شد؟ مردم بی‌عیب کجاست؟",
        "explanation": "این باده نوشی عیبی نیست که از آن به کسی خلل و ضروری برسد و اگر هم عیب باشد . چه می شود . آدم بی عیب کجاست . یعنی عیب فقط منحصر به باده نوشی نیست . یا عیب تنها باده خوردن نیست بلکه عیوبی هست که باده خوری نسبت به آنها هیچ است . یعنی خیلی جزیی است ."
      },
      {
        "text": "حافظ از چون و چرا بگذر و مِی نوش دَمی / نزد حکم اش چه مجالِ سخنِ چون و چراست",
        "explanation": "حافظ به خود می گوید : از چون و چرا و گفتگو بگذر و ساعتی باده بنوش . زیرا در برابر حکمِ خدا مجالِ چون و چرا و گفتگو نیست . یعنی هر امری که از طرف خدا صادر می شود مجالِ اعتراض ندارد زیرا خداوند در افعال خود مختار است ."
      }
    ]
  },

  {
    "title": "غزل شمارهٔ ۲۱ حافظ",
    "verses": [
      {
        "text": "دل و دینم شد و دلبر به ملامت برخاست / گفت با ما منشین، کز تو سلامت برخاست",
        "explanation": "دل و دینم به هوای عشق رفت . دلبر هم به ملامت بر خاست . یعنی به جهت رسوا شدنم جانان سرزنشم کرد و گفت : با ما منشین که تو دل و دین را از دست داده و رسوا شده ای . یعنی آن سلامت که داشتی از دست داده به ملامت افتادی و از این به بعد با ما نشست و برخاست مکن که بی ننگ و نام شده ای . [ شد = در اینجا به معنی رفت . ملامت = سرزنش ، مذمت . برخاست = بلند شد ]"
      },
      {
        "text": "که شنیدی که در این بزم، دمی خوش بنشست؟ / که نه در آخرِ صحبت به ندامت برخاست",
        "explanation": "که را شنیدی که در این مجلس دنیا با خوشی و صلح و صفا نشست و در آخرِ صحبت با پشیمانی از مجلس بلند نشد . یعنی در این بزم دنیا هر که دو سه روزی اگر خوش باشد به دنبالش حتماََ چند روزی مغموم خواهد شد چون خلقت دنیا بر این وضع نهاده شده . [ که را شنیدی = اگر شنیدی . ندامت = پشیمانی ]"
      },
      {
        "text": "شمع اگر زان لبِ خندان به زبان، لافی زد / پیشِ عشاقِ تو شب‌ها به غَرامت برخاست",
        "explanation": "شمع اگر با زبان خود از آن رُخِ خندان لافی زد . یعنی خود را به آن رُخِ خندان تشبیه کرد و به خود بالید . شبها در برابر عشاق خود به غرامت آن لاف ایستاد . خلاصه تا صبح سر پا ایستادنش در برابر عشاق تو از روی اعتذار از گستاخی است . همین است که هم می سوزد و هم اشک می ریزد . [ غرامت = به معنی هیزم و یا هر چیز که آتش زدنش لازم است مثل دِین و دیت ]"
      },
      {
        "text": "در چمن، بادِ بهاری ز کنار گل و سرو / به هواداریِ آن عارض و قامت برخاست",
        "explanation": "باد بهاری در چمن به عشق جانان پیدا شد و به جانب جانان وزید . باد برخاست یعنی باد وزید . این اصطلاح در ترکی هم استعمال می شود . حاصل سخن اینکه : باد بهاری به عشق عارض جانان ، گُل را و به هوای قامت او سرو را ترک کرد . [ هواداری = محبت ]"
      },
      {
        "text": "مست بگذشتی و از خلوتیانِ ملکوت / به تماشایِ تو آشوبِ قیامت برخاست",
        "explanation": "خطاب به جانان می فرماید : تو مست بگذشتی و از ملائک به سبب تماشای تو ، فتنۀ قیامت بلند شد . یعنی ملائک غوغا کردند . یعنی مستانگی تو از بشر گذشته ، ملائک را هم به فتنه و آشوب انداخت . [ خلوتیان = جمع خلوتی منسوب به خلوت ، مقام ملائک را عالم ملکوت گویند پس مراد از خلوتیان ملکوت ملائک است . آشوب = غوغا و فتنه ]"
      },
      {
        "text": "پیشِ رفتار تو پا برنگرفت از خِجلت / سروِ سرکش که به ناز از قد و قامت برخاست",
        "explanation": "سروِ سرکش که به قد و قامت خود فخر می کرد . پیش رفتار تو از خجالت سرش را بلند نکرد . یا در برابر رفتار تو ، یعنی سروِ سرکش که به قد و قامت خود فخر و مباهات می کرد . همین که خواست با فخر و ناز قدم بردارد . در برابر راه رفتن تو از خجلت و حیرت پا از پا بلند نکرد یعنی نتوانست حرکت کند . [ رفتار = در اینجا به معنی روش . بر نگرفت = بلند نکرد . خجلت = شرمگین . به ناز از قد و قامت برخاست = به قد و قامت خود فخر کرد . برخاست = در اینجا به معنی ایستاد ]"
      },
      {
        "text": "حافظ این خرقه بینداز مگر جان ببری / کآتش از خرقهٔ سالوس و کرامت برخاست",
        "explanation": "حافظ ، این خرقه ریا که پوشیده ای ترک کن شاید از آتش جهنم جان به سلامت ببری . زیرا از این خرقه ریا و کرامت ، آتش ظاهر شد . یعنی کسانی که خرقۀ ریا پوشیده و اظهار کرامت می کنند . رسوای عالم شدند . پس اگر تو هم این صفت را داری ترک کن که رسوای عالم نشوی . مضمون مصراع دوم ، کنایه از رسوا شدن است . [ مگر جان ببری = باشد که جان به سلامت ببری . سالوس = ریا ]"
      }
    ]
  },

  {
    "title": "غزل شمارهٔ ۲۲ حافظ",
    "verses": [
      {
        "text": "چو بشنوی سخنِ اهلِ دل، مگو که خطاست / سخن‌شناس نه‌ای جان من خطا این جاست",
        "explanation": "ای دلبر ، خطا اینجاست که سخن شناس نیستی . پس وقتی که سخن اهل دل را می شنوی مگو که خطا است . یعنی از عدم تشخیص تو است که حرف اهل دل به نظرت خطا می رسد واِلّا آنها هرگز در گفتار خود مرتکب خطا نمی شوند ."
      },
      {
        "text": "سرم به دنیی و عقبی فرو نمی‌آید / تبارک الله ازین فتنه‌ها که در سرِ ماست",
        "explanation": "سرم به دنیا و آخرت فرو نمی آید . یعنی به هیچ کدام از اینها توجه نمی کنم . آفرین به این فتنه ها که در سرِ ماست . [ فرو نمی آید = پایین نمی آید . تبارک الله = این عبارت متضمن تعجب است در مقام تحسین ]"
      },
      {
        "text": "در اندرونِ منِ خسته‌دل ندانم کیست / که من خموشم و او در فغان و در غوغاست",
        "explanation": "نمی دانم در درون منِ دل خسته کیست . زیرا در حالی که من خاموش هستم . او در فریاد و فغان و غوغاست . یعنی این دلِ دیوانۀ من است که با داد و فریاد و فغان خود ، عالم را پُر کرده . اما من صبر کرده ام و هیچ حرف نمی زنم ."
      },
      {
        "text": "دلم ز پرده برون شد کجایی ای مطرب؟ / بنال، هان که از این پرده کارِ ما به نواست",
        "explanation": "دلم از پردۀ صبر و اختیار بیرون شد و رفت . کجایی ای مطرب ، آگاه باش و بخوان که از پردۀ نغمات تو کارِ ما به نوا است . یعنی از نوای ساز و نغمه های تو ، دلم آرام و قرار می گیرد و تسکین می یابد . [ دلم از پرده برون شد = مراد پردۀ اختیار و رضاست . یعنی از غلبۀ عشق و محبت ، دلم بی اختیار شد . یعنی آن حالت صلاح و قرار و آرامش را از دست داد . از این پرده = مراد پردۀ نغمات مطرب است . به نواست = مراد از نوا در اینجا ، سر و سامان و انتظام حال است ]"
      },
      {
        "text": "مرا به کارِ جهان هرگز التفات نبود / رخِ تو در نظرِ من چنین خوشش آراست",
        "explanation": "من هرگز به دنیا و امور دنیا توجه نداشتم . اما این رُخِ تو است که آن را در نظرِ من ، اینطور زیبا جلوه داده است . یعنی رُخِ تو آراسته و مزّین به اسباب حُسن است و از آن جهت است که جهان و کارِ جهان به نظرم آراسته و پیراسته می آید . خلاصه ، چون حُسن تو عالم را زینت داده است پس دنیا به نظرم مزین و زیبا می آید . [ در این بیت قافیه معمول است به طریق تجزیه ]"
      },
      {
        "text": "نخفته‌ام ز خیالی که می‌پزد دلِ من / خمارِ صد شبه دارم شراب‌خانه کجاست؟",
        "explanation": "چند شب است نخوابیده ام . علت بی خوابی من خیالی است که می پزم . یعنی از دردِ فراق جانان و اشتیاق دیدار او از بس که خیال می کنم . چند شب است که خوابم نمی برد . پس خمار صد شبه دارم . شراب خانه کجاست . یعنی برای دفع خماری باز هم خمر بهتر است . حالا میخانه را نشانم دهید تا دفع خماری کنم ."
      },
      {
        "text": "چنین که صومعه آلوده شد ز خونِ دلم / گَرَم به باده بشویید حق به دستِ شماست",
        "explanation": "این طور که صومعه از خون دلِ من ملوّث و آلوده شد . اگر مرا با باده بشویید حق با شما است . یعنی لایق و شایسته است که چنین کاری با من بکنید . [ حق به دست شما است = حق با شماست ، حقیقتاََ لایق این هستم ]\n\n__ در این بیت به خواجه حافظ اعتراض کرده اند که در جایی که صومعه به خون آلوده شده . پس احتیاج به شستن خودش نیست بلکه شستن صومعه از آلایش خون لازم است . جواب داده اند : خون دلِ مذکور خونی است که از چشمش جاری است . پس اول خودش را آلوده می کند . آن وقت صومعه را . همین است که می فرماید : مرا با باده بشویید . سپس آن که در صومعه می نشیند ، صومعه را بشوید ."
      },
      {
        "text": "از آن به دیرِ مغانم عزیز می‌دارند / که آتشی که نمیرد همیشه در دلِ ماست",
        "explanation": "دلیل اینکه در دیر مغان ما را عزیز و محترم می دارند . آتشی که هرگز خاموش نمی شود در دل ما است . یعنی آتش عشق و محبت یا آتش باده . [ این سخن مناسب حال مغان آتش پرست است نه بت پرست ]"
      },
      {
        "text": "چه ساز بود که در پرده می‌زد آن مطرب / که رفت عمر و هنوزم دماغ پُر ز هواست",
        "explanation": "به طریق تعجب سوال می فرماید : دیشب چه سازی بود که مطرب زد . من مُردم و هنوز دماغم از آن نوا پُر است . یعنی عجب است که لذت آن از دماغم نمی رود . [ نوا = در اینجا به معنی صوت و نغمه ]\n\n__ در سازهایی که به جای تارِ سیمی ، تارِ مویی دارند . به جای لفظ «زدن» ، تعبیر نواختن بکار می برند مثل چنگ ، قانون و …"
      },
      {
        "text": "ندای عشق تو دیشب در اندرون دادند / فضایِ سینهٔ حافظ هنوز پر ز صداست",
        "explanation": "ندای عشق تو را یا خبر عشق تو را ، دیشب به دلم دادند . یعنی دیشب قلب مرا از عشق تو با خبر کردند . پس فضای سینه ام از عشق تو پُر از صداست . [ ندا = داد زدن . فضا = به معنی صحراست ]"
      }
    ]
  },

  {
    "title": "غزل شمارهٔ ۲۳ حافظ",
    "verses": [
      {
        "text": "خیالِ رویِ تو در هر طریق همرهِ ماست / نسیمِ مویِ تو، پیوندِ جانِ آگهِ ماست",
        "explanation": "در هر حالی که باشیم ، خیال روی تو از مخیلۀ ما خارج نمی شود و همراه ما است . و بویش جزو جانِ آگه ما گشته و از آن جدا نمی شود . خلاصه در هر حال که باشم بوی خوش مویت از دماغ جان محو نمی شود ."
      },
      {
        "text": "به رَغمِ مدّعیانی که منعِ عشق کنند / جمالِ چهرهٔ تو، حجّتِ موجّهِ ماست",
        "explanation": "به کوری مدعیانی که عشق را منع می کنند . یعنی عشق را انکار می کنند . برای ردِ انکار آنها ، زیبایی صورت تو حجتِ قاطع ماست . زیرا هر که روی تو را بیند مسلماََ گرفتار عشقت گشته و عاشق می شود . پس به این ترتیب منع منکرِ عشق تو رد می شود و دیگر مجالی برای نزاع پیدا نمی کند . [ رغم = به معنای کوری چشم است و رشک هم معنی می دهد . مدعیانی = رقیبان . حجت موجه = حجت صحیح ]"
      },
      {
        "text": "ببین که سیبِ زنخدانِ تو چه می‌گوید / هزار یوسفِ مصری، فتاده در چَهِ ماست",
        "explanation": "ببین سیب زنخدانت چه می گوید ؟ می گوید : چون یوسف مصری هزار محبوب ، به عشق من گرفتار است ."
      },
      {
        "text": "اگر به زلفِ درازِ تو، دستِ ما نرسد / گناهِ بختِ پریشان و دستِ کوتهِ ماست",
        "explanation": "اگر به زلف دراز تو دست مان نمی رسد . گناهِ بخت پریشان ما و دست کوته ماست . یعنی اگر وصلت برای مان میسر نمی شود از نقص طالع ما و دست تنگی ما است . خلاصه تو عالی جنابی و به فقرا التفات نداری . [ کوته = مخفف کوتاه و ضد دراز است و کوته دستی کنایه از فقر است ]"
      },
      {
        "text": "به حاجبِ درِ خلوت‌سرایِ خاص بگو / فُلان ز گوشه‌نشینانِ خاکِ درگهِ ماست",
        "explanation": "به دربانانِ خلوت سرای خاص بگو ، فلانی از گوشه نشینان خاکِ درگاهِ ما است . [ حاجب = دربانان ]"
      },
      {
        "text": "به صورت از نظر ما اگر چه محجوب است / همیشه در نظرِ خاطرِ مرفّهِ ماست",
        "explanation": "(همان فلان مذکور در بیت قبل) اگر چه به ظاهر از نظر ما محجوب و دور و از ما مهجور است اما دائماََ در نظر خاطر مرفه ما است . یعنی اگر به ظاهر از ما دور و مهجور است اما هیچ وقت از خاطرمان فراموش نمی شود و همیشه در نظرمان مجسم است . خلاصه بُعدِ صوری مانع محبت باطن نمی شود . [ به صورت = به ظاهر . محجوب = در اینجا به معنای دور و مهجور است . همیشه = دائم . مرفه = زندگی را راحت گذراندن ]"
      },
      {
        "text": "اگر به سالی حافظ دری زَنَد، بگشای / که سال‌هاست که مشتاقِ رویِ چون مهِ ماست",
        "explanation": "اگر حافظ به طریق گدایی دری بزند . در را باز کن . زیرا سالهاست که علاقه مند و مشتاق روی چون ماه است . یعنی مدتهاست حافظ از جمله عشاقی است که گرفتار عشق ما است . [ به سائلی = به گدایی ]"
      }
    ]
  },

  {
    "title": "غزل شمارهٔ ۲۴ حافظ",
    "verses": [
      {
        "text": "مطلب طاعت و پیمان و صلاح از من مست / که به پیمانه‌کشی شهره شدم روز الست",
        "explanation": "از من طاعت و اطاعت و عهد و پیمان طلب مکن . یعنی اینها را از من انتظار نداشته باش . زیرا که من از روز ازل به باده نوشی مشهور شدم . خلاصه اعمال شایسته به زُهّاد و عباد را از من مخواه . ای اهلِ ظاهر ، من پیرِ رند باده نوش شدم و آنچه مطلوب تو است از من ساخته نیست . [ مطلب = مخواه . طاعت = عبادت . پیمان = قول و قرار . الست = آیا نیستم ؟ ولی در اینجا منظور از روز الست ، روز ازل است ]"
      },
      {
        "text": "من همان دم که وضو ساختم از چشمهٔ عشق / چار تکبیر زدم یکسره بر هر چه که هست",
        "explanation": "من آن دَم که از چشمۀ عشق وضو گرفتم به تمام امور دنیوی چار تکبیر زدم . یعنی من از آن زمانی که عاشق گشتم غیر از عشق جانان هر چه را که رنگِ تعلق پذیرد به کل ترک کردم و فقط عشق جانان را قبول کردم . [ چار تکبیر = نماز مَیّت دارای چهار تکبیر است و اصطلاحاََ هر چیزی که ترکش به کُل لازم باشد . گویند چار تکبیر زدم یعنی از آن گذشتم ]"
      },
      {
        "text": "می بده تا دهمت آگهی از سر قضا / که به روی که شدم عاشق و از بوی که مست",
        "explanation": "مِی بده تا تو را از سِرِ قضا و قدر آگاه کنم که به روی که ، عاشق شده ام و از بوی که مست گشته ام . یعنی باده بده تا مست شوم و بی اختیار راز نهانی را فاش سازم و یک یک بگویم که عشق و عاشقی یعنی چه . و به که عاشق شده ام و به بوی که مست گشته ام . زیرا باده جوهری است که هر چه در دل باشد همه را ظاهر می کند . مشهور است که گویند : هر چه در بیداری فکر کرده در مستی خواهد گفت ."
      },
      {
        "text": "کمر کوه کم است از کمر مور این جا / ناامید از در رحمت مشو ای باده پرست",
        "explanation": "در تحمل بارِ عشق ، کمر کوه کم است و از کمرِ مور ضعیف تر است . یعنی در تحملِ بارِ عشق ، ای عاشقی که بادۀ عشق جانان را نوش کرده ای از درِ رحمت جانان ناامید مباش . یعنی در حالی که بارِ گران عشق جانان را کوه ها تخمل نمی کنند . ای عاشقی که بادۀ محبت جانان را نوش کرده ای ، تو تحمل کن و از مرحمت و شفقت جانان نومید مباش . البته تحمل رنج عشق ، تو را به جانان واصل می کند و وصلتِ جانان را برایت میسر می سازد . [ اینجا = مراد عالم عشق است . کوه = اشاره است به آیه 72 سوره احزاب که می فرماید : « ما بر آسمان و زمین و کوههای عالم عرض امانت کردیم . همه از تحمل آن امتناع ورزیده و اندیشه کردند تا انسان بپذیرفت و انسان هم بسیار ستمکار و نادان بود » ]"
      },
      {
        "text": "به جز آن نرگس مستانه که چشمش مرساد / زیر این طارم فیروزه کسی خوش ننشست",
        "explanation": "غیر از چشمان مستانۀ جانان که خدا نکند چشمِ بَد به آن برسد . در زیر این فلک پیروزه ، کسی آسوده و راحت ننشست . یعنی چشم جانان هر کاری که بکند از قبیل ریختن خون عشاق و مجروح ساخت دلِ آنها و سایر ستم هایی که از وی صادر می شود . هیچکس توانایی آن را ندارد که نسبت به عمل جانان اعتراض کند و با این وصف همیشه هم در ذوق و صفاست . اما غیر از او هر کس مکافات عمل خود را می بیند . [ مرساد = از مصدر رسانیدن است . در اینجا مراد دعا است به معنی خدا نکند که چشم بد بزنندش . طارم = سقف . فیروزه = اسم سنگی است لاجوردی رنگ . طارم فیروزه = در اینجا مراد ، فلک است ]"
      },
      {
        "text": "جان فدای دهنش باد که در باغ نظر / چمن آرای جهان، خوشتر از این غنچه نبست",
        "explanation": "جان فدای دهن او باد که در باغ عالم نظر ، چمن آرای جهان یعنی خداوند ، غنچه بهتر این نبست . یعنی از دهان تو شیرین تر و موزون تر و مطبوع تر در باغ عالم ، دهانی خلق نشده است . [ فدا = قربان . باغ نظر = باغ عالم نظر . غنچه = شعرای عجم در اشعار خود دهان را به غنچه تشبیه می کنند ]"
      },
      {
        "text": "حافظ از دولت عشق تو سلیمانی شد / یعنی از وصل تواش نیست به جز باد به دست",
        "explanation": "حافظ از دولت عشق تو سلیمان شد که به وحوش و طیور و ریاح حکم می کرد . و مقصود خود را اینطور گوید : از وصل تو در دستش غیر از باد چیزی نیست . یعنی از وصالت به کُل محروم است ."
      }
    ]
  },

  {
    "title": "غزل شمارهٔ ۲۵ حافظ",
    "verses": [
      {
        "text": "شکفته شد گل حَمرا و گشت بلبل مست / صَلایِ سرخوشی، ای صوفیانِ باده پرست",
        "explanation": "گُلِ سرخ باز شد و بلبل فریاد و افغان را از سر گرفت . حالا دیگر صلای باده نوشانه است ای صوفیان باده نوش هنگام عیش است و عشرت . [ حمراء = مونث احمر است به معنی قرمزی و صفت گل است اگر چه گل مونث نیست .  بلبل مست = مستی بلبل از فریاد و فغان بی اختیار گشتن اش است . صلای سرخوشی = دعوت به سرخوشی و باده نوشی است که خطاب استهزا است و مراد صوفیان متظاهر و ریایی است نه صوفیان حقیقی ]"
      },
      {
        "text": "اساسِ توبه که در محکمی چو سنگ نُمود / ببین که جامِ زُجاجی چه طُرفه‌اش بشکست",
        "explanation": "اساس توبه که در استحکام مثل سنگ محکم بود . نگاه کن که قدح شیشه ، آن را چگونه شکست . یعنی یک پیاله می ، توبۀ به آن محکمی را عجب شکست . [ اساس = پایه و بنیاد . زجاج = شیشه و زجاجی منسوب به شیشه است . طرفه = عجب ]"
      },
      {
        "text": "بیار باده که در بارگاهِ استغنا / چه پاسبان و چه سلطان، چه هوشیار و چه مست",
        "explanation": "باده بیار که در بارگاه استغناء جانان ، پادشاه و گدا و مست و هشیار یکسانند . زیرا همگی طالب اویند . پس استغنایش به همه برابر است . یعنی در نزد جانان تمام عشاق یکسانند و به هیچکدام احتیاج ندارد . [ بارگاه = بار به معنی اجازه و گاه ظرف مکان است پس بارگاه محل اجازه است . چون ورود به آستانۀ شاهان و امراء و بزرگان موقوف به اجازه است . پاسبان = نگهبان . هشیار = بیدار و زیرک ]"
      },
      {
        "text": "از این رِباط دو در، چون ضرورت است رَحیل / رِواق و طاقِ معیشت، چه سربلند و چه پست",
        "explanation": "چون از این خانه دو در انتقال و رحلت ضروری است . پس با این وضع ، رواق و طاق معیشت چه اعلا و چه ادنی هر دو یکسان است . پس وقتِ مرگ مقرر است . در دنیا چه با شوکت و جلال زندگی نمایی و چه فقیر باشی هیچ تفاوت نمی کند . حاصل کلام اینکه ، در این عالم فانی ، آن که زندگی اعلا داشته و آن که در نهایت سختی بوده . هر دو می میرند . پس هر طور پیش آید باید ساخت . [ رباط = مراد دنیا است که از یک در دیگرش بیرون می روی . یعنی یک درش به حیات و در دیگرش به ممات باز می شود . رحیل = رحلت . رواق = طاق نمای جلو خانه . طاق = سقف ]"
      },
      {
        "text": "مقام عیش میسر نمی‌شود بی‌رنج / بلی به حکمِ بلا بسته‌اند عهدِ الست",
        "explanation": "زندگی این دنیا توام با رنج و زحمت است و بدون رنج میسر نمی شود . زیرا عهد الست را با بلا بسته اند یعنی از روز ازل ، برای فرزندان آدم بلا و مشقت مقدر شده است و حکم ازلی تغییر پذیر نیست و حتما باید آنچه مقدر شده ، هر کسی آن را ببیند . [ عهد الست = اشاره است به آیه 172 سوره اعراف که می فرماید : « و بیاد آر هنگامی که خدای تو از پشت فرزندان آدم دریۀ آنها را برگرفت . و آنها را بر خود گواه ساخت که ایا من پروردگار شما نیستم ؟ همه گفتند بلی . ما به خدایی تو گواهی دهیم . که دیگر در روز قیامت نگویید ما از این واقعه غافل بودیم » ]"
      },
      {
        "text": "به هست و نیست مرنجان ضمیر و خوش می‌باش / که نیستی است سرانجامِ هر کمال که هست",
        "explanation": "به هست و نیست این دنیا ، خاطر خود را آزرده مکن بلکه خوش دل باش . یعنی خاطر خود را شاد نگهدار . زیرا هر کمالی که در دنیا وجود دارد . عاقبتش نیستی و فنا است . حاصل کلام اینکه ، نهایت هر کمال ، زوال است . پس به خاطر اینکه من فلان چیز دارم و فلان چیزم نیست . خاطر خود را مشوش مکن . [ ضمیر = خاطر . سرانجام = عاقبت ]"
      },
      {
        "text": "شکوهِ آصِفی و اسبِ باد و منطقِ طیر / به باد رفت و از او خواجه هیچ طَرف نبست",
        "explanation": "عظمت و هیبت آصف بن برخیا و اسبِ بادی که تخت سلیمان را حرکت می داد و دانستن زبان مرغان ، تماماََ از بین رفت . یعنی آصف (وزیر سلیمان) از این همه شکوه و جلال و بلکه بالاتر از اینها و یا خود حضرت سلیمان که مالک همه اینها بود هیچ فایده نبرد . یعنی در دنیا باقی نماند و فانی شد . [ مراد از خواجه در مصراع دوم ، جایز است که آصف باشد زیرا در عجم به وزراء خواجه اطلاق می شد و یا ممکن است خودِ حضرت سلیمان باشد که مجازاََ خواجه اطلاقش کرده . اسب باد = مراد حرکت تخت سلیمان به وسیله باد است . منطق طیر = زبان مرغان و طیور و وحوش که حضرت سلیمان می دانست . طرفه = فایده ]"
      },
      {
        "text": "به بال و پَر مرو از ره که تیرِ پرتابی / هوا گرفت زمانی، ولی به خاک نشست",
        "explanation": "با بال و پری که داری از راه در مرو . یعنی به واسطۀ قدرت و توانایی دنیوی از راه مستقیم منحرف مشو و از حدِ اعتدال خارج مشو . زیرا تیرِ پرتابی ، یکه زمان که اوج گرفت عاقبت به خاک نشیند . حاصل کلام اینکه ، هر بلندی یک پستی و هر سربالایی ، سرازیری دارد . پس آدمی باید با اعتدال رفتار کند که به زحمت نیافتد . [ هوا گرفت = اوج گرفت ]"
      },
      {
        "text": "زبانِ کِلکِ تو حافظ چه شُکرِ آن گوید / که گفتهٔ سخنت می‌برند دست به دست",
        "explanation": "ای حافظ ، زبان قلم تو چگونه شکرِ آن را به جا آورد . یعنی چگونه شکرِ آن حال و آن معنا را بگوید که سخنان گفته تو را دست به دست می گردانند . یعنی آن الفاظ و معانی گوهربار که از نوک قلمت تراوش می کند و مردم آنها را دست به دست می گردانند . زبان قلم تو چگونه شکر آن را ادا کند . [ کلک = در لغت تیری است از نی و در اصطلاح به قلم اطلاق می شود ]"
      }
    ]
  },

  {
    "title": "غزل شمارهٔ ۲۶ حافظ",
    "verses": [
      {
        "text": "زلف‌آشفته و خِوی‌کرده و خندان‌لب و مست / پیرهن‌چاک و غزل‌خوان و صُراحی در دست",
        "explanation": "آشفته موی و خنده بر لب ، مست و عرق بر چهره ، در پیراهنی باز و بی پروا ، غزلخوان و پیاله شراب به دست . [ آشفته = پریشان . خوی = عرق . خوی کرده = عرق کرده . خندان لب = متبسّم . پیرهن چاک = پیراهن پاره ]"
      },
      {
        "text": "نرگسش عَربده‌جوی و لبش افسوس‌کنان / نیم شب، دوش به بالین من آمد، بنشست",
        "explanation": "چشمش افتان و خیزان چون نرگس مست ، و لبش افسوس کنان . دیشب ، نصف شب بر سرِ بالینم آمد و نشست . یعنی اوضاع و احوالی که در بیت قبل گفته شد به اضافه احوال او در مصراع اول این بیت . نصف شب بر سرِ بالینم آمد و نشست ."
      },
      {
        "text": "سر فرا گوش من آورد به آوازِ حزین / گفت: ای عاشقِ دیرینهٔ من، خوابت هست؟",
        "explanation": "جانان با و ضع و حالی که وصفش در دو بیت سابق گذشت . نصف شب به بالین من آمد و سر فرا گوش من آورد و با آوازی نرم و ملایم گفت : ای عاشق قدیمی من آیا خوابت می آید ؟ یعنی من که با این حالت و اوصاف به بالین تو آمده ام باز هم می خواهی بخوابی ؟ برخیز و باده ای که آورده ام نوش کنیم و دنیا و وضع و حال دنیا را فراموش نماییم ."
      },
      {
        "text": "عاشقی را که چنین بادهٔ شبگیر دهند / کافر عشق بُوَد گر نشود باده پرست",
        "explanation": "اگر به عاشقی بادۀ شبگیری چون باده ای که جانان آورده بود بدهند . منکر عشق است آن عاشق اگر باده پرست و میخواره نشود . یعنی به عاشقی که جانان باده بدهد و بگوید بنوش . اگر آن باده را نخورد و مرائی گری کند . او عارف و عاشق نیست بلکه منکر عشق و عرفان بوده . [ بادۀ شبگیر = باده ای که هنگام شب نوشند . پس شبگیر آن چیز یا آن امری است که سبب شب زنده داری شود . به وقت سحر نیز شبگیر گویند . پس مراد از بادۀ شبگیر ، باده ای است که جانان در آن شب آورده بود ]"
      },
      {
        "text": "برو ای زاهد و بر دُردکشان خرده مگیر / که ندادند جز این تُحفه به ما روزِ الست",
        "explanation": "برو ای زاهد خشک و به باده نوشان خرده مگیر و طعنه نزن . زیرا در روز ازل به ما تحفه ای جز این ندادند . یعنی باده نوشی برای ما از روز ازل مقدّر شده و با اختیار خودمان نیست . پس با این تقدیر محلی برای طعن باقی نمی ماند . [ دُرد کش = کسی که ته نشین و گِلِ شراب را می نوشد . روز الست = روز ازل ]\n\n_ خطاب حافظ به زاهدی است که متوجه مردم است و به آنها ایراد می گیرد نه زاهد پاکی که مقید نَفسِ خود بوده با غیر خود ابداََ کاری ندارد ."
      },
      {
        "text": "آن چه او ریخت به پیمانهٔ ما نوشیدیم / اگر از خَمرِ بهشت است وگر بادهٔ مست",
        "explanation": "آنچه که آن شب جانان به پیمانه ما ریخت . ما نوشیدیم چه شراب جنت و چه باده قتال . یعنی چه مباح و چه غیر مباح و با جانان مخالفت نکردیم . هر چه او داد ما خوردیم . [ مراد از بادۀ مست ، بادۀ قتال است نه باده ای که مستی دهد ]"
      },
      {
        "text": "خندهٔ جامِ می و زلفِ گره‌گیرِ نگار / ای بسا توبه که چون توبه حافظ بشکست",
        "explanation": "ای یاران ، خنده جام می . یعنی صفای جام می ، و زلفِ مجعد یار ، چون توبۀ حافظ توبه های بسیار شکسته است . یعنی در مجلسی که جام باده دور زند و نگاری که دارای زلفِ مجعد است حاضر باشد . اساس توبه اگر از پولاد هم باشد پاره پاره شده و می شکند . [ خنده جام = رخشندگی قدح است چون وقتی که پر از باده باشد شوق و ذوق می دهد . زلف گره گیر = زلف مجعد ]"
      }
    ]
  },

  {
    "title": "غزل شمارهٔ ۲۷ حافظ",
    "verses": [
      {
        "text": "در دیرِ مغان آمد، یارم قدحی در دست / مست از می و میخواران از نرگسِ مستش مست",
        "explanation": "یارم به کلیسای مغان آمد در حالیکه مست بود و قدحی باده در دست داشت و باده پرستان از چشم مست او مست گشتند . یعنی جانان یک قدح باده به دست گرفته و مستانه آمد و مصاحبان باده نوشش از چشم مستانۀ او مست گشتند . [ یار = مجازاََ به جانان اطلاق می شود . نرگس = چشم است به طریق تشبیه ]"
      },
      {
        "text": "در نعلِ سمندِ او شکلِ مهِ نو پیدا / وز قدِ بلندِ او بالایِ صنوبر، پست",
        "explanation": "در نعل سمند جانان شکل ماه نو ظاهر و باهر است و نسبت به قد بلند او قامت صنوبر پست و کوتاه است . [ سمند = اسب کبود کم رنگ . شکل مه نو = تشبیه نعل اسب جانان به ماه نو ]"
      },
      {
        "text": "آخر به چه گویم هست از خود خبرم، چون نیست / وز بَهرِ چه گویم نیست با وی نظرم، چون هست",
        "explanation": "به چه سبب و به چه وجه می توانم بگویم که از خود خبر دارم وقتی که از خود بی خبرم . یعنی چگونه می توانم ادعای «من عرف نفسه» بکنم در حالیکه فاقد آن هستم . همچنین چگونه می توانم بگویم که به او نظر ندارم در حالیکه نظرم با اوست . یعنی نمی توانم بگویم که نظری به جانان ندارم در جایی که چشم و دلم ناظر او است . [ به چه گویم = به چه سبب و به چه وجه . من عرف نفسه = اشاره است به حدیث «من عرف نفسه فقد عرف ربه » یعنی هر کس نفسش را بشناسد . خدا را هم خواهد شناخت ]"
      },
      {
        "text": "شمعِ دلِ دمسازم، بنشست چو او برخاست / و افغان ز نظربازان، برخاست چو او بنشست",
        "explanation": "شمع دل مصاحبان خاموش شد همین که جانان خواست بلند شود و از مجلس برود . یعنی مادام که جانان در مجلس قرار داشت هر یک از عشاق از روی جانان در دل خود یک شمع روشن احساس می کردند . مسلم است که با رفتن جانان خاموشی این شمع ضروری است . زیرا وجود این شمع از عکس روی جانان بود . وقتی روی جانان غایب شد عکس هم به تبعیت آن غایب می شود . اما به محض اینکه جانان در مجلس نشست و قرار گرفت . عشاق عاشق پیشه از شوق ذوق روی او دوست دوست گفته ، فریاد و افغان را شروع کردند . حاصل این که : همین که جانان آمد و نشست . شوق وصال در درونشان پیدا شد و شروع کردند به هو هو گفتن . [ دمساز = مصاحب و موافق . نشست = در اینجا به معنی خاموش شد . نظرباز = هر که را بیند دوستش بدارد . برخاست = اینجا به معنی پیدا و ظاهر شد ]"
      },
      {
        "text": "گر غالیه خوش بو شد، در گیسویِ او پیچید / ور وَسمه کمانکش گشت، در ابروی او پیوست",
        "explanation": "اگر غالیه خوشبو و معطر شده به واسطه پیچیدن به گیسوی او است و یا خوشبویی و عطر غالیه به واسطه تعلقی است که به گیسوی جانان دارد . یعنی در نتیجه تعلق ، این عطر را کسب کرده است . وسمه هم شکل کمانی را از اتصاب به ابروی جانان پیدا کرده است . خلاصه اینکه : تا وسمه به ابرو کشیده نشود شکل کمانی پیدا نمی کند . [ وسمه = نوعی گیاه است که برای رنگ کردن موی سر و ریش از آن استفاده می کنند . در ابرو پیوست = به ابرو کشیده شد ]"
      },
      {
        "text": "بازآی که بازآید عمرِ شدهٔ حافظ / هرچند که ناید باز، تیری که بِشُد از شست",
        "explanation": "برگرد تا عمر رفتۀ حافظ برگردد . یعنی با برگشت تو ، حافظ عمر تازه کسب کند و جوان گردد . هر چند تیری که از شست در رفت بر نمی گردد یعنی محال است عمر گذشته دوباره برگردد . اما با مراجعت تو ، حافظ حیات تازه می یابد . [ باز آی = برگرد . شد = رفت . ناید باز = برنمی گردد . شست = در اینجا به معنای ، جایی است که هنگام تیراندازی انگشت بزرگ ، تیر و زه کمان را هم نگه می دارد ]"
      }
    ]
  },

  {
    "title": "غزل شمارهٔ ۲۸ حافظ",
    "verses": [
      {
        "text": "به جانِ خواجه و حقِ قدیم و عهدِ درست / که مونسِ دمِ صبحم، دعایِ دولتِ توست",
        "explanation": "به جان خواجه و به حق دوستی قدیم و به پیمان محکم ، که به هنگام صبح یار و مونس من به دولت تو دعا کردن است . [ عهد = قول و قرار . درست = صحیح و راست . مونس = مصاحب و یار . دم صبحم = وقت صبح . مراد از خواجه ، خواجه قوام الدین حسن است ]\n\n_ اختصاص دعای دولت به دمِ صبح ، برای این است که ، برای مستجاب شدن دعاها وقت صباح اشرف اوقات است .\n\n_ مراد از بیان حق قدیم این است که خواجه قوام الدین در تمام عمر ، ولی نعمت خواجه حافظ بوده است و اشاره به عهد درست ، برای همان است و خواجه بعهده گرفته بوده که برای دوام دولت قوام الدین به پاره ای امور مشغول شود ."
      },
      {
        "text": "سِرِشک من که ز طوفان نوح دست بَرَد / ز لوح سینه نیارَست نقشِ مهرِ تو شُست",
        "explanation": "اشک چشم من که به طوفان نوح غالب آمد . در این جمله دو معنا مقصود است . یکی اینکه ، اشک چشم من از آب طوفان نوح بیشتر است . دیگری اینکه طوفان نوح فقط شش ماه طول کشید اما اشک چشم من در تمام مدت عمرم جاری است و هیچ وقت تمام نمی شود . پس با این وصف ، اشک چشم من که دارای عظمت طوفان نوح است قادر نیست نقش محبت تو را از لوح سینه من پاک کند . [ سرشک = اشک چشم . طوفان = طغیان آب است که اطراف خود را فرا می گیرد .\n\n_ طبق آنچه که در کتابها نوشته اند . حضرت نوح (ع) در روز دهم ماه رجب به کشتی سوار شد و در روز دهم محرم که روز عاشورا است از کشتی پیاده شد و جمعاََ شش ماه می شود .\n\n_ در این بیت غلو بکار رفته است و مخاطب ممکن است جانانِ شاعر باشد و یا خطاب به قوام الدین باشد . [ غلو = یکی از درجات اغراق است که نه عقلا ممکن باشد و نه عادتاََ ]"
      },
      {
        "text": "بکن معامله‌ای، وین دل شکسته بخر / که با شکستگی ارزد به صد هزار درست",
        "explanation": "بیا و یک معامله بکن و این دلِ شکسته مرا بخر و نگاه به شکستگی اش مکن . زیرا با وجود شکستگی به صد هزار دلِ درست می ارزد . یعنی این دلِ شکسته من به صد هزار دلی می ارزد که از غم و درد عشق متأثر نشده و چون سنگ در حکم جمادند . حاصل اینکه ، خطاب به قوام الدین حسن می گوید : بیا این دل مرا که از درد عشق و محبت بیمار شده به دست آر و تسلی اش بخش تا برایت فوایدی حاصل شود . [ بخر = خریدارش باش . ارزد = ارزش و قیمتی دارد ]"
      },
      {
        "text": "زبان مور به آصف دراز گشت و رواست / که خواجه خاتَمِ جم، یاوه کرد و باز نَجُست",
        "explanation": "زبان مور به آصف برخیا (وزیر سلیمان) دراز شد . یعنی مورچه به آصف زبان درازی کرد و این زبان درازی نسبت به او رواست . زیرا خواجه (آصف) مُهرِ سلیمان را گم کرد و جستجویش هم نکرد . یعنی این که ، گم شدن مُهر را فهمید و به بلقیس هم اعلام کرد . اما در تفحص آن تقید نکرد . پس مور به آصف عتاب و خطاب کرده و گفت : تو با وجود قادر بودن به جست و جوی انگشتری و پیدا کردن آن ، اهمال نمودی . [ مراد از خواجه ، آصف است نه حضرت سلیمان . رواست = جایز است . خاتم جم = مراد از خاتم ، مُهر سلیمان  است و مراد از جم ، سلیمان است . یاوه کرد = گم کرد ، ضایع کرد ]\n\n_ داستان گم شدن انگشتری حضرت سلیمان بدین شرح است که آن انگشتری به وسیله دیوی ربوده شد و آن دیو مدت چهل روز به جای سلیمان ، سلطنت کرد چون بنیاد پادشاهی به وسیله اسم اعظمی بود که در انگشتری نقش بود و بالاخره دیو انگشتری را به دریا انداخت . ماهی آن را بلعید و آن روز در دام صیاد افتاد و صیاد آن ماهی را به سلیمان داد و وقتی سلیمان انگشتری را یافت . دگر بار حق تعالی مملکت به وی باز داد . [ قصص الانبیا ]"
      },
      {
        "text": "دلا طَمَع مَبُر از لطفِ بی‌نهایتِ دوست / چو لافِ عشق زدی، سر بباز، چابک و چُست",
        "explanation": "ای دل از لطف بی نهایت دوست طمع مبر . وقتی لاف عشق و محبت زدی بی درنگ در راهش سر بباز . زیرا مقتضای عشق و محبت گذشت از سر و جان در راهِ معشوق است . حاصلِ کلام : تو در همان طریق عشق و محبت به حد کمال برس که آن دوست التفات خود را از تو قطع نخواهد کرد . التفات دوست منوط به کمال عشق تو است . [ چابک = تیز و چالاک ]"
      },
      {
        "text": "به صدق کوش، که خورشید زایَد از نَفَسَت / که از دروغ سیه‌روی گشت صبحِ نخست",
        "explanation": "به صدق کوش که از نفست ، خورشید زاید . یعنی هر سخنی که از دهانت خارج می گردد از برکت صدق چون خورشید به همه کس تأثیر کند . زیرا که صبح کاذب به سبب دروغش ، سیه روی شد . یعنی سفیدی اش یا روشنایی اش را ظلمت فرا گرفت . حاصل سخن : کذب در جمع ادیان و ملل حرام است . [ صدق = حقیقت . دروغ = کذب . صبح نخست = صبح کاذب است که قبل از صبح صادق طلوع کند و بلافاصله به دنبالش اندکی تاریکی عالم را فرا می گیرد و سپس صبح صادق طلوع می کند ]"
      },
      {
        "text": "شدم ز دست تو شیدای کوه و دشت و هنوز / نمی‌کنی به ترحم، نِطاق سلسله سست",
        "explanation": "از دست تو دیوانۀ کوه و صحرا شدم یعنی فرهاد و مجنون گشتم . . با این حال هم زنجیر جفا را سست نمی کنی . حاصل سخن : هر قدر که در راهِ عشقت سرگردان و واله و حیران گشتم . هیچ به من التفات نکردی . [ نطاق = کمربند . سلسله = زنجیر . سست = غیر محکم ]"
      },
      {
        "text": "مرنج حافظ و از دلبر‌ان حِفاظ مجوی / گناه باغ چه باشد چو این گیاه نَرُست",
        "explanation": "ای حافظ از جور و جفای دلبران رنجیده خاطر مشو و از آنها انتظار وفا نداشته باش . مصراع دوم را برای تایید مطلب خود ، مثال قرار داده و می گوید : باغ چه گناهی دارد وقتی این گیاه در آن نروید . یعنی حق تعالی آنها را جفاکار و ستمکار آفریده . پس اگر وفادار و دلنواز نباشند . گناهی در این خصوص متوجه آنان نمی شود . [ حفاظ = در اینجا مراد ، رعایت و صیانت است و معنای لازمش ، وفا است . گیاه = سبزۀ تر و تاره را گویند ]"
      }
    ]
  },

  {
    "title": "غزل شمارهٔ ۲۹ حافظ",
    "verses": [
      {
        "text": "ما را زِ خیالِ تو چه پروایِ شراب است؟ / خُم گو سر خود گیر، که خُمخانه خراب است",
        "explanation": "با وجود فکر و خیال تو ، ما دیگر فراغت نمی یابیم که به شراب خوردن بپردازیم . یعنی تا خیالت هست . فراغت از آن و باده نوشیدن برای مان میسّر نیست . پس حالا که این طور است به خم بگو : سرِ خود را محکم گیرد که خمخانه خراب است . زیرا کسی از ما به آنجا نمی رود . [ پروا = فراغت . سرِ خود گیر = یعنی به فکر خود باش ، خواجه خطاب به خم می گوید «سرِ خود گیر» زیرا شراب گیران ، وقتی شراب را در خمره ها می ریختند . یک خشتِ بزرگ بر سر خم نهاده و روی آن را با گِل اندود می کنند تا هنگام جوش آمدن سر نرود و بیرون نریزد . پس خواجه به خم می گوید : آن خشت را از سرِ خود برندار . زیرا ما از خیال جانان فراغتی نمی یابیم که متوجه تو باشیم . و مراد از گفتن خمخانه خراب است ، یعنی ما که دیگر باده نمی نوشیم . پس خرابیِ خمخانه خالی ضروری است ]"
      },
      {
        "text": "گر خَمر بهشت است بریزید که بی دوست / هر شَربَتِ عَذبَم که دهی، عینِ عذاب است",
        "explanation": "اگر خمر بهشتی هم باشد بریزید دور که بی دوست هر نوع شربت شیرین برایم عین عذاب است . یعنی در مجلسی که دوست نباشد اگر در آن جا شراب بهشتی هم موجود باشد . بریزید بیرون زیرا بدون او هر شربت شیرین و گوارا که دهی ، سمِ هلاهل و زهرِ زقوم است . [ عذب = لذیذ ]"
      },
      {
        "text": "افسوس که شُد دلبر و در دیدهٔ گریان / تحریرِ خیالِ خطِ او نقشِ بر آب است",
        "explanation": "حیف که جانان رفت در حالیکه تحریر خیالِ خطِ او در دیدۀ گریان نقش برآب است . یعنی بعد از رفتن جانان ، ترسیم خط او در دیدۀ اشکبار چون نقش کردن بر آب است . حاصل کلام : دیدۀ گریان منبع آب است پس تحریر بر روی آن چون تحریر بر آب است . [ افسوس = دریغ و حیف . شد = رفت . تحریر = نوشتن ]\n\n_ نکته حساس بیت در اینجاست . یعنی تصویرِ خیال خط جانان در چشم چه فایده دارد وقتی که خودش در برابر چشم نباشد . به خصوص که تحریر بر آب محال است ."
      },
      {
        "text": "بیدار شو ای دیده که ایمن نتوان بود / زین سیلِ دمادم که در این منزلِ خواب است",
        "explanation": "ای دیده بیدار شو و غافل مشو که ایمن نتوان بود . یعنی مطمئن و آسوده بودن جایز نیست از این سیل های پی در پی در این چشم که منزل خواب است . یعنی چشمت را باز کن و غافل مباش از این سیل هایی که از این دو چشم می جوشد و جاری می شود . مبادا که تو را غافلگیر کرده و همراه خود ببرد . [ دیده = در لغت به معنای مردمک چشم است ولی معمولا به معنی خودِ چشم بکار می رود . ایمن = امین . سیل دمادم = سیل متعاقب . منزل خواب = چشم است که در حقیقت خواب بدانجا وارد می شود ]"
      },
      {
        "text": "معشوق عیان می‌گذرد بر تو، ولیکن / اغیار همی‌بیند از آن بسته نقاب است",
        "explanation": "معشوقه از نزد تو آشکار می گذرد اما چون ممکن است اغیار ببینندش ، از آن جهت نقاب زده است . حاصل کلام اینکه ، جانان نسبت به تو استغنا ندارد و مِن بابِ اعراض از تو نقاب نمی زند . بلکه برای احتراز رقبا و پوشاندن صورت از آنان نفاب زده است . [ نقاب = روبند را گویند ]"
      },
      {
        "text": "گل بر رخِ رنگین تو تا لطفِ عرق دید / در آتشِ شوق از غمِ دل، غرقِ گلاب است",
        "explanation": "خطاب به جانان می فرماید : گُل همین که در رُخِ رنگین تو لطافت و صفای عرق را دید از آتش حسد از غمِ دل غرق گلاب شد . یعنی از رشک و حسد ، آتشی در گُل پیدا می شود که از حرارت آن مستغرق به گلاب است . مراد این است که گلاب ، عرق گل است که از حرارت آتش رشک حاصل می شود ."
      },
      {
        "text": "سبز است در و دشت بیا تا نگذاریم / دست از سرِ آبی که جهان جمله سراب است",
        "explanation": "دشت و کوه سبز شد یعنی همه جا سبز و خرم است . بیا تا از فرصت استفاده نماییم و هیچ سرابی را از دست ندهیم که جهان جمله سراب است . یعنی فانی محض است و بقا ندارد . حاصل کلام : تمام دنیا یعنی عناصر و افلاک مثالِ سراب است که در حقیقت یک نیستِ هست نما است . یعنی خیالی است که از دور مرئی است اما همینکه به طرفش رفتی در جایی که آن هیبت را از دور می دیدی چیزی نمی یابی . و یا اینکه بیا سرابی بدست آریم یعنی در کنار آبی ، باده نوشی را از دست ندهیم . همیشه باده بنوشیم که دنیا وفا ندارد . همان خواب و خیال است مانند سراب که هیچ اعتمادی به آن نیست . [ مراد از سراب ، ظرف خمر است یعنی خمره ]"
      },
      {
        "text": "در کُنجِ دِماغم مطلب جای نصیحت / کـ‌این گوشه پر از زمزمهٔ چنگ و رَباب است",
        "explanation": "در کنجِ سرِ من جایی برای نصیحت مَطَلَب . زیرا این گوشه یعنی «کنج دماغ» پر از زمزمۀ چنگ و رباب است . یعنی من نصیحت پذیر نیستم و این کار را از من انتظار نداشته باش . چون که دماغم به آوازِ چنگ و رباب معتاد شده و از پند و اندرز حظ نمی برد . حاصل کلام : جایی که نصیحت در آن بگنجد در مغزم باقی نمانده زیرا که با انواع سازها و آوازها پر شده است . [ کنج = گوشه . دماغ = بینی را گویند ]"
      },
      {
        "text": "حافظ چه شد ار عاشق و رند است و نظرباز / بس طُورِ عجب لازمِ ایامِ شباب است",
        "explanation": "اگر حاغظ عاشق و باده نوش و نظرباز شده است چه اهمیتی دارد زیرا ایام جوانی ، اطوار و عادات و اسلوب زیادی را اقتضا می کند . یعنی جوانی و عنفوان آن خیلی اطوار غریب و اوضاع عجیب لازم دارد . پس حالا اگر حافظ به انواع تلون متلون شده است عجیب نیست زیرا جوان است و هر کار که می کند به مقتضای جوانی است . [ چه شد = طوری نمی شود . ار = مخفف اگر . رند = باده نوش . نظرباز = عاشق پیشه . طور = عادت و اسلوب ]"
      }
    ]
  },
  {
    "title": "غزل شمارهٔ ۳۰ حافظ",
    "verses": [
      {
        "text": "زلفت هزار دل به یکی تاره مو ببست / راه هزار چاره‌گر از چار سو ببست",
        "explanation": "زلف جانان هزار دل را به یک تار موی خود گرفتار کرد و راهِ هزار چاره گر را از چهار جانب ببست . یعنی از هیچ طرف امکانی برای چاره نگذاشت . [ تار = موی و گیسو . چاره گر = چاره کننده . چارسو = چهار جانب ]"
      },
      {
        "text": "تا عاشقان به بوی نسیمش دهند جان / بگشود نافه‌ایّ و دَرِ آرزو ببست",
        "explanation": "برای اینکه هر کسی به امید بوی خوشی جان دهد . نافۀ زلفش را باز کرد . اما مرادِ کسی را نداد . یعنی کسی را در بر نگرفت و با بوی خوش زلفش را معطر نکرد . [ نافه = غلاف مشک را گویند . آرزو = در اینجا به معنی مراد است و درِ آرزو ببست یعنی مراد کسی را نداد ]"
      },
      {
        "text": "شیدا از آن شدم که نگارم چو ماه نو / ابرو نُمود و جلوه‌گری کرد و رو ببست",
        "explanation": "برای آن دیوانه شدم که نگارم چو ماه نو ابروی هلالی خود را نشان داد و عرض جمال نمود و مستتر شد . یعنی گاه اظهار و گاه اخفا کردنش دیوانه ام کرد . [ شیدا = دیوانه . نگار = محبوبه . جلوه گر = عرض جمال . رو ببست = رویش را مستور کرد ]"
      },
      {
        "text": "ساقی به چند رنگ، می اندر پیاله ریخت / این نقش‌ها نگر که چه خوش در کدو ببست",
        "explanation": "ساقی باده های رنگارنگ به پیاله ریخت و یا ، ساقی باده را با چند فن و حیله به پیاله ریخت . حالا تماشا کن این نقوش غریبه که در پیاله ظاهر شد همان نقوشی است که در کدو بسته ."
      },
      {
        "text": "یا رب چه غمزه کرد صُراحی که خون خُم / با نعره‌های قُلقُلش اندر گلو ببست",
        "explanation": "عجبا ، چه نفاق و چه جرم کرد صراحی ، که خون خم با نعره ها و یا با نغمه های قلقلش در گلویش بسته شد که قادر به تکلم نیست . یعنی فقط قلقل می گوید و قادر به کلام دیگر نیست . خلاصه یک کار ناشایسته کرده است که خون خم یعنی شراب در گلویش گیر کرده همانطور که لقمۀ طعام یا شراب در گلوی انسان گیر می کند . همین است که به جز قلقل به کلام دیگر مجال ندارد . [ غمزه = اشاره چشم است ولی اینجا به معنی نفاق آمده است . صراحی = از ظروف خمر است . خم = خمره . نعره = فریاد ]"
      },
      {
        "text": "مطرب چه پرده ساخت که در پردهٔ سماع / بر اهل وجد و حال، درِ های و هو ببست",
        "explanation": "مطرب با چه نغمه به روی اهل وجد و حال که در حالت سماع بودند . درِ های و هوی را بست . یعنی فریاد و فغانشان را قطع کرد . حاصل کلام : نغمۀ مطرب به قدری به اهل وجد و حال اثر کرد که های و هوی خود را ترک کردند و به استماع نغمۀ او مشغول شدند . و یا اینکه ، مطرب در حالی که خود در پردۀ سماع بود به روی اهل وجد و حال درِ های و هوی را ببست و به نغمه سماع خود مشغول شان ساخت . [ مطرب = کسی که با ساز و آواز موجب سرور می گردد . پرده = مراد پرده های نغمات است چون عراق ، اصفهان و حجاز . ]"
      },
      {
        "text": "حافظ! هر آن که عشق نَورزید و وصل خواست / احرامِ طوفِ کعبهٔ دل بی وضو ببست",
        "explanation": "ای حافظ ، هر آن کس که بدون عاشق شدن طالب وصل ، و بدون تحمل رنج و محن و غموم عشق ، راغب وصل گشت . برای طواف کعبۀ دل ، احرام را بی وضو بست . یعنی دل که بیت الله می باشد و نیت به زیارت آن بدون طهارت بی حاصل است . پس بدون کشیدن درد و غم عشق ، طالب وصلت جانان بودن هم بی نتیجه می باشد . [ نورزید = فعل ماضی از مصدر ورزیدن . طوف = گشتن به دور چیزی ]"
      }
    ]
  },
  {
    "title": "غزل شمارهٔ ۳۱ حافظ",
    "verses": [
      {
        "text": "آن شبِ قدری که گویند اهلِ خلوت امشب است / یا رب این تأثیرِ دولت در کدامین کوکب است؟",
        "explanation": "آن شبِ قدری که اهلِ خلوت از آن تعریف می کنند . همین امشب است . عجبا ، این تاثیر دولت منسوب به کدام کوکب است . [ کوکب = ستاره ]\n\n_ کانه شبی به خواجه ، وصلت جانان دست داده است که از تاثیر طالع خود تعجب کرده و می فرماید : یارب یان سعادت عظمی از تاثیر کدام ستاره است که این دولت را هرگز از طالعم امیدوتر نبودم ."
      },
      {
        "text": "تا به گیسویِ تو دستِ ناسزایان کم رسد / هر دلی از حلقه‌ای در ذکرِ یارب یارب است",
        "explanation": "برای اینکه دست نالایقان به گیسویت نرسد . هر دل و یا هر دلی در حلقه ای در ذکر یارب است . یعنی برای اینکه دست اغیار به گیسویت نرسد تمام دل های واقع در حلقه های گیسویت یارب یارب گفته و دست تضرع و نیاز به درگاه خداوند بلند می کنند . [ ناسزایان = جمع ناسزا به معنی نالایق . حلقه = به اجتماع دایره ای انسان و غیر انسان گویند ]"
      },
      {
        "text": "کشته چاه زنخدان توام کز هر طرف / صد هزارش گردنِ جان زیرِ طوقِ غَبغَب است",
        "explanation": "کشته و هلاک چاهِ زنخدان تو هستم . که از هر جانب گردن صد هزار جان در زیر چنبر غبغب او است . یعنی غبغب به جانان به قدری حُسن و لطاقت داده که هر بیننده اسیر و مبتلای آن می شود . [ زنخدان = زقن و چانه را گویند . طوق = چنبر . غبغب = گوشت زیر چانه که تقریباََ به شکل توپ ، گرد است و مراد از طوق غبغب ، کروی بودن غبغب است ]"
      },
      {
        "text": "شهسوارِ من که مه آیینه دارِ روی اوست / تاجِ خورشیدِ بلندش خاکِ نعلِ مَرکَب است",
        "explanation": "شهسوار من که من آیینه دار او است . یعنی ملازم خدمتش است . تاج خورشید بلند ، خاک نعل اسب او است . یا خاک نعل اسب او ، تاج خورشید بلند است . یعنی مقام و مرتبۀ جانان به قدری بلند است و عالی که خدمتکارش ماه است و کنیزش خورشید ."
      },
      {
        "text": "عکسِ خِوی بر عارضَش بین کآفتابِ گرم رو / در هوایِ آن عَرَق تا هست هر روزش تب است",
        "explanation": "بر روی پاک جانان عکس عرق را ببین . که خورشید تندرو از آرزوی این عرق هر روز تب می کند . یعنی از کمال لطافت و صفای روی جانان ، عکس عرقی که هنوز در منبعش بوده و از مسامات صورت بیرون نیامده است . در ظاهر بشره ببین که آفتاب گرم به هوای تماشای آن و در آرزوی دیدنش هر روز چون محکوم می لرزد . [ خوی = عرق . گرم رو = تندرو ]"
      },
      {
        "text": "من نخواهم کرد تَرکِ لعلِ یار و جام می / زاهدان معذور داریدم که اینَم مذهب است",
        "explanation": "من کسی نیستم که لب یار و جام می را ترک کنم . ای زاهدان معذورم بدارید که این است مذهب من . یعنی عمرم اینطور گذشته و به کار معتاد شده ام و ترک عادت بسیار مشکل است . [ لعل یار = مراد لب یار است ]"
      },
      {
        "text": "اندر آن ساعت که بر پشتِ صبا بندند زین / با سلیمان چون برانم من که مورم مرکب است",
        "explanation": "در میان آن سوارانی که بادِ صبا را زین کرده و سوار می شوند . مگر من می توانم با حضرت سلیمان هم عنان باشم که مرکبِ من مورچه است . یعنی صاحبان حُسن و جمال که حتی قادرند با زیبایی خود چیز غیر موجود را موجود کنند . مگر من می توانم میان آنان با جانان هم عنان باشم که در دست سرمایه ای به قدر مورچه هم ندارم ."
      },
      {
        "text": "آن که ناوَک بر دلِ من زیرِ چشمی می‌زند / قوتِ جانِ حافظش در خندهٔ زیر لب است",
        "explanation": "آن جانان که به دلم زیر چشمی یعنی نهانی تیر غزه می زند . غذای روح حافظ در تبسم روح است . یعنی نهانی نظر انداختن و تبسمش به روحِ حافظ حیات می بخشد . [ ناوک = تیر . زیر چشمی = نهانی . قوت جان = غذای روح . خنده زیر لب = تبسم ]"
      },
      {
        "text": "آبِ حیوانش ز منقارِ بلاغت می‌چکد / زاغِ کِلکِ من به نام ایزد چه عالی مشرب است",
        "explanation": "بارک الله به زاغِ قلمِ من چه مشرب عالی است که از منقار بلاغتش آب حیات می چکد . غرض شاعر ، توصیف بلاغت خویش است و اسناد آن به قلم ، مجازی است . [ آب حیوان = آب حیات . منقار = دماغ پرندگان را گویند . کلک = قلم . بنامیزد = کلمه تحسین است به معنای بارک الله ]"
      }
    ]
  },

  {
    "title": "غزل شمارهٔ ۳۲ حافظ",
    "verses": [
      {
        "text": "خدا چو صورتِ ابرویِ دلگشای تو بست / گشادِ کارِ من اندر کرشمه‌هایِ تو بست",
        "explanation": "حق تعالی که صورت ابروان دلگشای تو را بست . یعنی ابروان تو را مقوس و دلگشای نقش کرد . گشایش کار مرا به کرشمه های تو تعلق داد . یعنی منظور خدا از آفریدن ابروان کمانی تو و نقش آنها ، مربوط ساختن گشایش کار من به اشارت و التفات آنهاست . همین که حق تعالی به بنده ای نظر و التفات داشت . برای حل هر کارش ، فتحِ بابی میسر می سازد . [ دلگشای = باعث سرور خاطر . گشاد = فتح باب . کرشمه = اشاره چشم و ابرو ]"
      },
      {
        "text": "مرا و سروِ چمن را به خاکِ راه نشاند / زمانه تا قَصَبِ نرگسِ قبای تو بست",
        "explanation": "زمانه از وقتی که بندِ قبای نرگس تو را بست مرا و سرو چمن را به خاک راه نشاند یعنی بی اختیار کرد و در حیرت گذاشت . خلاصه از وقتی که زمانه این کار را کرد . ما را چون مجانین خاک نشین کرد . یا خود آرام و قرار دل من و مرغ چمن را که مراد بلبل است سلب کرد . یعنی دیگر برای ما صبر و تحمل باقی نگذاشت از وقتی که این کار را کرد زیرا که طبق عادت آنها این نوع لباس به اهلش فوق العاده می زیبد و روی هر بیننده اثر می گذارد . [ نشاندن = به معنی کاشتن است که در این بیت در مورد سرو ، همین معنی را دارد ولی در مورد خودش «مرا» به معنی به خاک سیاه نشاندن است . نرگسین قبا = یک نوع لباس است ]\n\nتوضیحی در مورد قبای نرگسی : قریب چهل سال پیش ، از این نوع لباس تنِ یکی از بیگ زادگان گرجی دیدم در ارز روم ، از یکی از نوکرانش سوال کردم به این نوع لباس چه گویند ؟ گفت : به این قبای نرگسی گویند . قبای نرگسی ، کمربند مخصوص به خود دارد که از داخل خود لباس رد می شود . تقریباََ مثل بندِ شلوارهای قدیم که از لیفۀ شلوار رد می شد ، و دو سر کمربند مذکور گاهی با گلابتون و گاهی با ابریشم تزیین می شود . به این کمربند «قصب» گویند و زینت قبای مذکور با این کمربند است . و دلیل این که این قبا را نرگس گفته اند این است که یقه آن کنگره ای بوده مانند دور گلبرگ های نرگس ."
      },
      {
        "text": "ز کارِ ما و دلِ غنچه صد گره بگشود / نسیمِ گل چو دل اندر پیِ هوایِ تو بست",
        "explanation": "از کار ما و از دلِ غنچه صد گره گشوده شد از وقتی که نسیم ، دل به تو داد . یعنی نسیم در این دلبستگی به تو دو کار می کند . یکی این که از کوی جانان می وزد و این خود سبب گشایش و حل هر کار مشکل ما می شود . و دیگر این که ، گره دل غنچه را باز می کند و به صورت گل شکفته می شود . نقش غنچه به شکل گره است همین که نسیم آن را باز کرد ، گل شدنش لازم می آید . حاصل کلام این که ، از وقتی که نسیم گل علاقه به تو پیدا کرده و عاشقت گشته ، گاه و بیگاه گذرش از محل تو ضروی است . این است که از کار مشکل ما و از غنچه صد گره باز می شود . [ گره = در اینجا به معنی کار مشکل ]"
      },
      {
        "text": "مرا به بندِ تو دورانِ چرخ راضی کرد / ولی چه سود که سررشته در رضای تو بست",
        "explanation": "دوران فلک مرا به بندگی و حبس تو راضی کرد . اما چه فایده که غایت امر و نهایت کار را به رضای تو بست . یعنی رضای فلک و رضای من فایده ندارد تا تو راضی نباشی . حاصل این که ، به بندگی و قید من ، تو که راضی می شوی مراد حاصل می شود والّا رضایت من و چرخ اعتبار ندارد و اگر سرِ رشته یعنی اختیار در دست من بود هرگز رهایی از بندت را نمی خواستم . [ بند = در اینجا به معنی بندگی است . سررشته = اصطلاحاََ نهایت کار را گویند ]"
      },
      {
        "text": "چو نافه بر دلِ مسکینِ من گره مَفِکن / که عهد با سرِ زلفِ گره‌گشایِ تو بست",
        "explanation": "به دل مسکین من چون نافه گره مزن . یعنی مرا چون نافه تنگدل و خونین جگر مکن . زیرا دلم با سرِ زلفِ گره گشایت عهد و پیمان بسته و قول و قرار گذاشته که دائم در قید و بند آن باشد . [ نافه = ناف مشک است چون در ابتدا به صورتِ گره بود از آن جهت گره گفته اند . گره مفکن = تنگدل مکن ]"
      },
      {
        "text": "تو خود وصالِ دگر بودی ای نسیمِ وصال / خطا نِگر که دل امید در وفایِ تو بست",
        "explanation": "ای نسیمِ وصال ، تو خود حیات و روح دیگری بوده ای . یعنی محبوبه و جانان کس دیگری بوده ای . دل ندانست که تو حیات افزا و صفا بخش غیر هستی . پس به وفای تو امید بست و طمع وصل تو را داشت . این خود خطای محض بوده است . [ حیات دگر = حیات و روح کس دیگر ]"
      },
      {
        "text": "ز دستِ جورِ تو گفتم زِ شهر خواهم رفت / به خنده گفت که حافظ برو، که پایِ تو بست؟",
        "explanation": "به جانان گفتم که از دست جور و جفای تو از شهر خواهم رفت . جانان هم به خنده گفت : ای حافظ که پایت را بسته . راه بیفت و برو . یعنی نرفتن تو معلوم است پس بیهوده به من استغنا نفروش . تقریباََ این را می رساند که می گوید . « برو ببینم می توانی بروی »"
      }
    ]
  },
  {
    "title": "غزل شمارهٔ ۳۳ حافظ",
    "verses": [
      {
        "text": "خلوت گُزیده را به تماشا چه حاجت است / چون کوی دوست هست به صحرا چه حاجت است",
        "explanation": "کسی که تنهایی را اختیار کرده چه احتیاج به تماشا دارد . وقتی که محلۀ جانان هست چه احتیاج به رفتن صحرا دارد . مراد از خلوت ، کوی جانان است . [ خلوت = تنهایی . گزیده = اختیار کرده ]"
      },
      {
        "text": "جانا به حاجتی که تو را هست با خدا / کآخِر دمی بپرس که ما را چه حاجت است",
        "explanation": "ای جانان محضِ برآورده شدن آن حاجتی که از خدا می طلبی ، یک کلام از حاجتِ ما بپرس . یعنی سوال کن که شما چه حاجتی داری . تو از خدا امیدی داری ، برای برآورده شدن آن امید و آرزویت از احتیاج ما سوال کن . حاصل سخن : اگر تو حاجتِ ما را حاصل کنی ، قاضی الحاجات هم حاجت و مراد تو را قضا می کند ."
      },
      {
        "text": "ای پادشاهِ حُسن خدا را بسوختیم / آخِر سؤال کن که گدا را چه حاجت است",
        "explanation": "ای پادشاه حُسن ما سوختیم . محضِ رضای خدا از گدا بپرس که چه احتیاج دارید . یا به حقِ خدا سوختیم ، سوال کن که چه حاجت دارید ."
      },
      {
        "text": "اربابِ حاجتیم و زبانِ سؤال نیست / در حضرتِ کریم، تمنا چه حاجت است",
        "explanation": "ما ارباب حاجتیم . یا حاجتمندانیم اما زبان سوال نداریم . یعنی قدرت تقاضا نداریم و زبان مان نمی آید که گدایی کنیم . زیرا در حضور کریم احتیاج به تمنای چیزی نیست . یعنی بدون عرض حاجت کریم خود ، اظهار کرامت می کند . [ ارباب = جمع رب است و به صاحب هر چیز رب گویند و اسم ذات باری تعالی هم هست و اطلاقش به غیر جایز نیست مگر با اضافه مانند رب حاجت . حضرت = نزدیکی . کریم = جوانمرد . تمنا = آرزو ]"
      },
      {
        "text": "محتاج قِصه نیست گَرَت قصدِ خون ماست / چون رَخت از آن توست، به یغما چه حاجت است",
        "explanation": "اگر قصدت جان ما است احتیاج به قصه های طولانی و تأویلات مفصل نیست . هر چه منظورت هست کوتاهی مکن . وقتی اسباب و متاع مال تو است به یغما چه حاجت است . یعنی در حین قصد جان ما به بعضی تاویلات و حکایت ارتکاب شد که عیناََ اخذ اموال و اسباب خودت به طریق یغما است . زیرا این جان و دل مالِ تو است پس در حین قصد به آن تردد لازم نیست . همان حکمت را بلادرنگ در باره جان اجرا کن . [ رخت = اسباب و متاع . از آنِ تو = مال تو ]"
      },
      {
        "text": "جامِ جهان نماست ضمیرِ منیرِ دوست / اظهارِ احتیاج، خود آن جا چه حاجت است",
        "explanation": "ضمیر منیر دوست جام جهان نما است یعنی آشکار و نهان جهان را به خودش نشان می دهد . پس در اینصورت احتیاج نیست که شخص تقاضای خود را اظهار نموده و عرض حاجت نماید . یعنی تحصیل حاصل است . [ جام جهان نما = نماینده جهان ، به آن گیتی نما و عالم نما هم گویند ، آن قدحی است که سلاظین ملوک ماضیه توارثاََ مالکش می شدند و تمام امور عالم را از عدل و ظلم و نظم و انتظام در آن جا تماشا می کردند . ضمیر = دل ."
      },
      {
        "text": "آن شد که بارِ منتِ مَلّاح بردمی / گوهر چو دست داد به دریا چه حاجت است",
        "explanation": "آن حال گذشت که بار منت ملاح را می کشیدیم یعنی به من منت ها می گذاشت . وقتی با کشتی اش در دریا در جستجوی گوهر بودم . حالا دیگر گوهر به دستم رسید و از این به بعد احتیاج به دریا ندارم که محتاج کشتی شوم و بارِ منت ملاح را بکشم . [ بار = در اینجا به معنای باری است که حمل می شود . ملاح = کشتیبان و راهنمای کشتی . چو دست داد = مالک شدیم ]\n\n_ در این بیت کوی جانان به دریا تشبیه شده و در ضمیر خود برای آن دریا ، یک کشتی و یک کشتیبان استعاره نموده است . با این تفسیر که کشتیبان به معنای حارس ، یعنی پاسبان محله و کشتی به منزله اذن و اجازه آن نگهبان است . یعنی وقتی رفت و آمد با اجازه او باشد . با نهایت امنیت صورت می گیرد . و مراد از گوهر ، وصلت جانان یا خودِ جانان است . حاصل این که ، شاعر می گوید : وصلت جانان سبب بود که بار منت ملاح را می کشیدیم . حالا که وصلت جانان دست داده ، پس از این به بعد ملازمت کوی او را به عهده می گیریم و از کشیدن بارِ منت پاسبان راحت می شویم ."
      },
      {
        "text": "ای مدعی برو که مرا با تو کار نیست / اَحباب حاضرند، به اَعدا چه حاجت است",
        "explanation": "ای مدعی برو که من با تو کاری ندارم . حاضران دوستان اند . یعنی وقتی دوستان حاضر باشند به دشمنان چه حاجت . [ مدعی = در اینجا به معنی دشمن است . اعداء = جمع عدو است به معنی دشمنان ]"
      },
      {
        "text": "ای عاشقِ گدا چو لبِ روح‌بخشِ یار / می‌داندت وظیفه، تقاضا چه حاجت است",
        "explanation": "ای عاشق گدا وقتی لب جانبخش یار وظیفه تو را می داند به تقاضا چه حاجت . اِسناد دانش ، به لب مجازی است . گویا که عاشق از لب جانان بوسه تقاضا می کرده که بنابر آن گوید : وقتی لب جانان وظیفه تو را می داند پس حاجت به الحاح و ابرام نیست . [ گدا = فاقد اسباب و وسایل مادی ]"
      },
      {
        "text": "حافظ! تو خَتم کن که هنر خود عَیان شود / با مدعی نزاع و مُحاکا چه حاجت است",
        "explanation": "ای حافظ تو سخنت را ختم کن یعنی تطویل کلام مکن . البته که هنر ظاهر می شود هر کجا باشد . پس با ودعی به نزاع و جدال و محاکا چه احتیاج . یعنی بحث و جدال با مدعی امر زائد است . زیرا فضل و کمال تو چون خورشید آشکار است و بر کسی پوشیده نیست . بگذار مدعی هر چه می خواهد بگوید ."
      }
    ]
  },
  {
    "title": "غزل شمارهٔ ۳۴ حافظ",
    "verses": [
      {
        "text": "رَواقِ منظرِ چشمِ من آشیانهٔ توست / کَرَم نما و فرود آ که خانه، خانهٔ توست",
        "explanation": "رواق و منظر چشم من ، مکان و قرارگاه تو است . پس حالا کرم کن و روی چشم من قرار بگیر که خانه ، خانۀ تو است . یعنی چشمم غیر از تو به کسی نگاه نمی کند و به جز تو کسی را قبول ندارد . پس ایوان تو و مسند تو شده است و از قرارگاه خود به جایی دیگر مرو . [ رواق = طاق نمای جلو خانه ، چارطاق بزرگ / منظر = محل نگاه و نظر کردن / آشیانه = لانه پرندگان / فرود آ = در اینجا یعنی روی چشم من قرار بگیر ]"
      },
      {
        "text": "به لطفِ خال و خط از عارفان ربودی دل / لطیفه‌های عَجَب زیرِ دام و دانهٔ توست",
        "explanation": "با لطافت خال و خط ، دل عارفان و عاشقان را ربودی . لطیف های عجیب زیر دام و دانۀ تو است . یعنی برای شکار عارفان و عاشقان ، آن خالِ لطیف را دانه و آن خطِ زیبا را دام قرار داده ای ."
      },
      {
        "text": "دلت به وصلِ گل ای بلبلِ صبا خوش باد / که در چمن همه گلبانگِ عاشقانهٔ توست",
        "explanation": "ای بلبل سحری ، دلت به به وصل گل خوش باد . یعنی وصال گل برایت مهیا باشد . زیرا در چمن تمام اصوات عاشقانه و ترنمات از تو است . غیر از تو از کسی چنین ناله های سوزناک و دردناک و موثر شنیده نشده است . یعنی کسی چنین ناله ها را ندارد و هیچ کس غیر از نغمات تو به آواز دیگر گوش نمی دهد . خلاصه آوازِ دیگران نسبت به صوت تو هیچ است ."
      },
      {
        "text": "عِلاجِ ضعفِ دلِ ما به لب حوالت کن / که این مُفَرّح یاقوت در خزانهٔ توست",
        "explanation": "درمان و چارۀ دل ما را با لبت کن . زیرا آن معجون مفرح که از جوهر یاقوت حاصل شده مخصوص خزینۀ شاهانۀ تو است و غیر از تو پیشِ کسی پیدا نمی شود ."
      },
      {
        "text": "به تن مُقصرم از دولتِ ملازمتت / ولی خلاصهٔ جان، خاکِ آستانهٔ توست",
        "explanation": "اگر چه از عزت و سعادت ملازمت در دولتت به علت ضعف جسمانی و بیماری عاجزم و مقصر . ولی جان پاک و خالص ، خاک آستانه تو است . یعنی اگر چه من مانند سایر عشاق که ملازم آن آستان اند ، به پاهایشان ثقلت و مضایقه داده و گستاخانه در پیشگاه کبریا ظاهر می شوند ، نیستم و به حضورت نمی رسم اما جان و دل ، آنی از ملازمت خاک آن آستانۀ کیمیا آثار فراغت ندارد . [ مراد از تقصیر ، عجز است ]"
      },
      {
        "text": "من آن نیَم که دَهَم نقدِ دل به هر شوخی / دَرِ خزانه، به مُهر تو و نشانهٔ توست",
        "explanation": "من آدمی نیستم که دل پاک و خالص خود را به هر شوخ و شنگی دهم . بلکه در خزانۀ دل با مُهر و نشانِ تو ممهور شده . زیرا درون و بیرون آن را تو تصرف کرده ای و در اختیار تو است . خلاصه، دل در برابر کسی کوچک نمی شود و غلام کسی هم نمی شود مگر در برابر شاهی عالی مقام چون تو ، زیرا دل طالب عالی جناب است ."
      },
      {
        "text": "تو خود چه لعبتی ای شهسوارِ شیرین کار / که توسَنی چو فلک، رامِ تازیانهٔ توست",
        "explanation": "ای شهسوار شیرین و لذت بخش تو چه وجود شریف و چابک و چالاکی ، که فلک چون اسب وحشی ، رام و مطیع تازیانۀ تو شده و سرکشی نمی کند . یعنی در تو قدرتی هست که فلک را هم مسخر کرده ای . [ لعبت = در اینجا به معنای چابک و چالاک می باشد / شهسوار = پادشاهی که سوار اسب است / توسن = وحشی ]"
      },
      {
        "text": "چه جای من، که بِلَغزَد سپهرِ شعبده‌باز / از این حیَل که در انبانهٔ بهانهٔ توست",
        "explanation": "تنها من نیستم که گول فریب تو را می خورم بلکه فلکِ حیله باز و حقه باز از این حیله های رنگارنگ که در انبانۀ بهانه تو است می لغزد و می افتد . یعنی در فریب دادن عشاق ، تو به قدری مکاری و غداری که فلک با این همه حیله بازی و عیاری فریب تو را می خورد . پس چه برسد به عشاق بیچاره . [ شعبده باز = حقه باز و چشم بند / سپهر = فلک / حیل = جمع حیله / انبانه = کیسه چرمی از چرم خام ]"
      },
      {
        "text": "سرودِ مجلست اکنون فلک به رقص آرَد / که شعرِ حافظِ شیرین سخن ترانهٔ توست",
        "explanation": "آواز تو در مجلس ، فلک را برقص در می آورد . زیرا ترنمات سخنان شیرین و لذیذ ، شعر شیرین حافظ است . حاصل مطلب اینکه ، تو که در مجلس ، شعر حافظ را به نغمه و تونم در می آوری . آوازت فلک را به رقص در می آورد . زیرا آن آواز تو از دو چیزِ شیرین و مطبوع ترکیب یافته . یکی دهان لذیذت و دومی شعر شیرین حافظ ."
      }
    ]
  },
  {
    "title": "غزل شمارهٔ ۳۵ حافظ",
    "verses": [
      {
        "text": "برو به کارِ خود ای واعظ این چه فریادست / مرا فِتاد دل از ره، تو را چه اُفتادست؟",
        "explanation": "برو به کار خودت ای واعظ ، به من نصیحت کردن و سرم داد زدن برای چیست ؟ من دلباخته ام و این دل من است که از نظم و انتظام خارج شده یعنی حال عادی و طبیعی خود را از دست داده است . به تو چه رسیده است که این همه ملامتم می کنی و فریاد به سرم می زنی . از عاشقی و رسوایی من به تو چه زیانی می رسد و از این کار چه زحمتی به تو می رسد ."
      },
      {
        "text": "میان او که خدا آفریده است از هیچ / دقیقه‌ایست که هیچ آفریده نَگشادست",
        "explanation": "میان او که حق تعالی آن را از هیچ آفریده است . مسئله ای مشکل است که هیج مخلوقی از خلائق آن را فتح نکرده است . [ میان = کمر و وسط هر چیزی اما در اینجا منظور کمر است / دقیقه = یک شصتم ساعت است اما در اینجا عبارت از مسئلۀ مشکل می باشد / نگشادست = باز نکرده است ]"
      },
      {
        "text": "به کام تا نرساند مرا لبش، چون نای / نصیحتِ همه عالم به گوشِ من بادست",
        "explanation": "مادام که لب جانان مرا به کام چون نای نرساند . نصیحت تمام مردم دنیا در گوشم چون باد است . یعنی مادام که وصلت جانان برایم میسر نشود هر نوع پند و نصیحت در راه عشق موثر نمی شود . [ کام = در اینجا به معنی مراد آمده است ]"
      },
      {
        "text": "گدایِ کویِ تو از هشت خُلد، مستغنیست / اسیرِ عشقِ تو از هر دو عالم آزادست",
        "explanation": "گدای محلۀ تو از هشت خلد یا از هشت بهشت بی نیاز است و اسیر بندِ تو ، یعنی گرفتار زلفِ تو از دو عالم آزاد است . [ آزاد = حُر / گدا = فقیر و مفلس ]"
      },
      {
        "text": "اگر چه مستیِ عشقم خراب کرد ولی / اساسِ هستیِ من زان خراب، آبادست",
        "explanation": "اگر چه مستی عشق و سرخوشی آن خرابم کرد . اما بنیاد وجودِ من از آن خرابی ، آباد است . یعنی خرابی از عشق در حقیقت معموری است . [ اساس = بنیاد و پایه / آباد = معمور ، تازه و باطراوت ]"
      },
      {
        "text": "دلا مَنال ز بیداد و جورِ یار که یار / تو را نصیب همین کرد و این از آن دادست",
        "explanation": "ای دل از جور و ستم یار ناله مکن . زیرا که یار همین را نصیب تو کرده است و این خود از یار ، عدل محض است . با این که یار همین را نصیب تو کرده است و این را داده است . مراد این است ، هر چه یار به تو داده است چه عدل و چه ظلم ، آن عطیه محض و احسان است و شکایت از آن جایز نیست . [ بیداد = ظلم / در عبارت « و این داد است » جایز است دو معنا داشته باشد یکی به معنای عدل و دوم به معنای «داده» که «ها» رسمی آن حذف شده است ]"
      },
      {
        "text": "برو فَسانه مخوان و فُسون مدم حافظ / کز این فسانه و افسون مرا بسی یادست",
        "explanation": "برو ای حافظ ، افسانه های زائد مخوان و شعبده بازی در نیاور و افسون مَدَم یعنی به کارهای غیر ضروری مرتکب مشو . زیرا از این قبیل افسانه و افسون در خاطرم بسیار است . [ فسانه = مخفف افسانه است / فسون = مخفف افسون به معنای حیله و مکر و در اینجا به معنی زیر لب خواندن است ]"
      }
    ]
  },
  {
    "title": "غزل شمارهٔ ۳۶ حافظ",
    "verses": [
      {
        "text": "تا سرِ زلفِ تو در دستِ نسیم افتادست / دلِ سودازده از غُصه دو نیم افتادست",
        "explanation": "خطاب به معشوق می گوید : از وقتی که سرِ زلفِ تو به دست نسیم افتاده ، دلِ دیوانه از رشک دوپاره شده یعنی از وقتی که نسیم ، دست به زلفانت زده و آنها را پریشان و پراکنده کرده است . دلِ دیوانه از رشک و حسد و قساوت پاره پاره شده . [ نسیم = باد ملایم و معطر / سودا = یکی از چهار خلط است که وقتی بر طبیعت غالب شود منجر به جنون می گردد . مراد همان سوداوی است که مجازاََ سودا زده گفته است / دو نیم = دو نصفه ]"
      },
      {
        "text": "چَشمِ جادویِ تو خود عینِ سَوادِ سِحْر است / لیکن این هست که این نُسخه سَقیم اُفتادست",
        "explanation": "چشمِ جادوگرِ تو عیناََ مسودۀ سِحر است . یعنی هر سِحر که هست در آن تسوید شده و ثابت است اما این قدر هست که این مسوده سقیم واقع شده یعنی چشمت نسخۀ سِحر است اما صحیح نیست . یعنی نسخه مطابق اصل نیست بلکه عوضی است . حاص کلام این است که : چشمِ جادوگر و سیاهِ تو در عینِ حال خُمار هم هست . [ جادو = جادوگر ، سحاره / سواد سِحر = مسودۀ سِحری که انواع در آن تسویده شده است / سقیم = به دو معنا بکار رفته یکی به معنای بیمار و یکی هم به معنای عوضی ، نسبت به چشم بیمار است و نسبت به مسوده ، عوضی است ]"
      },
      {
        "text": "در خَمِ زلف تو آن خالِ سیه دانی چیست؟ / نقطهٔ دوده که در حلقه جیم افتادست",
        "explanation": "مصراع اول سوال است و مصراع دوم ، جواب آن : در چین و شکن زلفِ تو ، آن خالِ سیاه چیست ؟ نقطه مرکب است که در حلقه جیم واقع شده . یعنی خالی که در خمِ زلفِ جانان واقع شده ، شباهتِ کامل دارد به نقطه ای که در وسطِ دایره حرف «ج» باشد . [ خَم = انحنا / دوده = مرکب ]"
      },
      {
        "text": "زلفِ مشکینِ تو در گلشنِ فردوسِ عِذار / چیست؟ طاووس که در باغِ نعیم افتادست",
        "explanation": "زلفِ مشکینِ تو در عذار چون گلشن فردوست چیست ؟ طاووسِی که در باغِ بهشت است . زلفِ مشکین را به طاووس و عذار دوست را به باغِ بهشت تشبیه کرده است . [ فردوس = بُستان است و نامِ باغی در بهشت ولی در این بیت به معنی بهشت است / طاووس = مرغی است مشهور به شئامت ]"
      },
      {
        "text": "دلِ من در هوسِ رویِ تو ای مونس جان / خاکِ راهیست که در دستِ نسیم افتادست",
        "explanation": "ای مونسِ جان ، دلِ من از هوسِ بوی تو ، همدمش خاکِ راهی است که در پای نسیمِ باغ افتاده است . یعنی ای مونسِ جان ، دلِ من از حسرت و آرزوی تو به خاکِ راهی شبیه است که باد ، آن را یک دَم در جایی آرام نمی گذارد"
      },
      {
        "text": "همچو گَرد این تنِ خاکی نتوانَد برخاست / از سرِ کویِ تو زان رو که عظیم افتادست",
        "explanation": "این تنِ خاکی حتی قادر نیست چون گرد از زمین بلند شود از آن جهت که محکم افتاده است . حاصلِ کلام اینکه : این تن چون خاکِ ثقیل ، قادر نیست از سرِ کویت بلند شود زیرا که سخت محکم افتاده است . [ به جهت ضرورتِ قافیه «عظیم» را به جای «محکم» بکار برده است ]"
      },
      {
        "text": "سایهٔ قَدِّ تو بر قالبم ای عیسی دم / عکسِ روحیست که بر عَظمِ رَمیم افتادست",
        "explanation": "سایۀ قامت تو بر روی وجودِ من ، ای عیسی نَفَس ، عکس روحی است که به روی استخوانِ پوسیده افتاده است . خواجه ، وجودِ شریفِ خود را به استخوانِ پوسیده و سایۀ قامتِ جانان را به عکسِ روح تشبیه کرده و از این تشبیه لازم می آید که وجودِ جانان ، روح باشد و مرادش از ذکرِ نامِ حضرت عیسی (ع) احیای اموات توسط آن حضرت می باشد . [ عظم = استخوان / رمیم = پوسیده / عظمِ رمیم = استخوان پوسیده / یکی از معجزاتِ حضرت عیسی (ع) احیای اموات بوده است ]"
      },
      {
        "text": "آن که جز کعبه مُقامش نَبُد از یادِ لبت / بر درِ میکده دیدم که مُقیم افتادست",
        "explanation": "آن کس که غیر از کعبه مقامی نداشت . از ذکرِ لبِ تو دیدم که مقیمِ میخانه گشته . یعنی آن که از کمالِ زهد و صلاح ، تمام اوقات و ساعتش در مساجد و عبادتگاهها می گذشت . حالا از ذکرِ لبت دیدم که مجاور و مقیم میخانه گشته است ."
      },
      {
        "text": "حافظِ گمشده را با غمت ای یارِ عزیز / اتحادیست که در عهدِ قدیم افتادست",
        "explanation": "ای یارِ عزیز ، حافظِ گمشده با غمت اتحادی دارد که از عهدِ قدیم بسته است . یعنی کشیدنِ غمِ تو برایش از روزِ اول مقدّر شده است و به اختیار خودش نیست ."
      }
    ]
  },
  {
    "title": "غزل شمارهٔ ۳۷ حافظ",
    "verses": [
      {
        "text": "بیا که قصرِ اَمَل سخت سست‌بنیادست / بیار باده که بنیادِ عمر بر بادست",
        "explanation": "بیا که قصر آرزو و امید ، بسیار سست بنیاد است . نقداََ باده بیار که پایه و اساس عمر بر باد است . یعنی داشتن آرزوهای طولانی و نامحدود و پیوسته به فکر آینده با حیرت و تشویش روزگار گذراندن بی فایده است . زیرا به این عمرهای کوتاه اعتماد نیست .پس باده بیار تا نقد را از دست ندهیم و از فرصت موجود استفاده نماییم و خوش باشیم زیرا در عالَم ، خلود و بقا نیست . [ سخت = در لغت به معنی محکم است ولی در اینجا به معنی زیاده آمده / سست = بی دوام و غیر محکم / بنیاد = پایه و اساس ]"
      },
      {
        "text": "غلامِ همّتِ آنم که زیرِ چرخِ کبود / ز هر چه رنگِ تعلّق پذیرد آزادست",
        "explanation": "بندۀ همتِ آن کس هستم که در زیر این گنبد نیلی از هر چیزی که رنگِ تعلّق پذیرد آزاد است . یعنی هر چیزی از امور دنیوی که قابل تعلّق است پابند و علاقمندش نباشد . من غلام و بندۀ یک همچو شخص هستم . [ غلام = بنده و چاکر / کبود = رنگِ آبی مایل به نیلی / آزاد = حُر ، مقابل بنده ]"
      },
      {
        "text": "چه گویمت که به میخانه دوش مست و خراب / سروشِ عالَمِ غیبم چه مژده‌ها دادست",
        "explanation": "چه بگویمت که دیشب در میخانه در حالی که مستِ لایعقل بودم . فرشته عالَمِ غیب به من چه مژده ها داده است . مضمون مژده دو بیت بعدی است . [ مست خراب = مست لایعقل / سروش = فرشته / مژده ها = جمع مژده به معنی نویدها ]"
      },
      {
        "text": "که ای بلندنظر شاهبازِ سِدره‌نشین / نشیمن تو نه این کُنجِ محنت آبادست",
        "explanation": "مژده داد : ای سدره نشینِ شاهبازِ عالی نظر ، کنج این محنت آباد جایگاهِ تو نیست . یعنی این مقامِ سفلی لایق شأنِ تو نیست یا شایسته مقامِ تو نیست . [ سدره = مراد سدرهالمنتهی است / نشیمن = جایگاه و نیز محلی را که پرندگان و سایر حیوانات بیتوته می کنند / محنت آباد = صیغه مبالغه است به معنی جایی که با محنت و خرابی آباد شده است ]"
      },
      {
        "text": "تو را ز کنگرهٔ عرش می‌زنند صفیر / ندانمت که در این دامگه چه افتادست",
        "explanation": "مژده داد : از کنگرۀ عرش خطاب به تو صدا می زنند که در این دامگاهِ دنیا به تو چه رسیده است . یعنی مقامِ تو مقامِ ارواحِ قدس است و تو را به آن مقام دعوت می کنند و می گویند : نمی دانیم در این عالَمِ صغری چه چیز موجب شده که این قدر تثبت و تعلق خاطر نسبت به این عالَم پیدا کرده ای . مژده های سروش عالَمِ غیب همینجا تمام می شود . [ کنگره = نردۀ آهنی است که برای جلوگیری از افتادن به دورِ مناره و پل و حصار می کشند /  عرش = در لغت به معنی سقف است ولی در اصطلاح به فلکِ نهم عرش گویند که به آن فلک الافلاک و فلک اعظم نیز گویند / صفیر = آواز مرغ است / دامگه = مخفف دامگاه یعنی محلی که دام گسترده می شود ]"
      },
      {
        "text": "نصیحتی کنمت یاد گیر و در عمل آر / که این حدیث، ز پیرِ طریقتم یادست",
        "explanation": "به محضِ تمام شدن مژده های عالَمِ غیب ، خواجه می فرماید : پندی می دهمت آن را از من یاد بگیر و به مرحلۀ عمل آر که من این نصیحت را از پیرِ طریقت به خاطر دارم . یعنی من آن را حفظ کردم و به مرحلۀ عمل آوردم . پس تو هم حفظش کن و به آن عمل کُن . مضمونِ نصیحت بیت بعد است ."
      },
      {
        "text": "غمِ جهان مخور و پندِ من مَبَر از یاد / که این لطیفهٔ عشقم ز رهروی یادست",
        "explanation": "غم دنیا را مخور و نصیحت مرا از خاطرت زائل مکن . زیرا این لطیفۀ عشق را من از یک سالک به خاطر دارم . مراد از لطیفۀ عشق ، مضمونِ بیت بعدی است . [ رهرو = سالک ]"
      },
      {
        "text": "رضا به داده بده وز جبین گره بگشای / که بر من و تو دَرِ اختیار نگشادست",
        "explanation": "به آنچه به تو داده شده راضی باش و گره پیشانی را هم باز کن زیرا به روی من و تو درِ اختیار باز نشده است . یعنی آنچه خداوند به تو داده راضی و قانع باش و از ناسازگاری روزگار ، گره بر ابرو و پیشانی مفکن .زیرا زمام اختیار را به دست من و تو نداده اند . بلکه اختیار در دستِ خداوند است و هر چه در روزِ ازل تقدیر کرده همان خواهد شد . پس غم و غصه فایده ندارد . [ داده = در این بیت به معنای داده شده / جبین = دو طرف پیشانی که به سرِ زلف می رسد / گره = در لغت به معنی عِقد است ولی در اصطلاح به چینِ ابرو اطلاق می شود ]"
      },
      {
        "text": "مجو درستیِ عهد از جهانِ سست‌نهاد / که این عجوز، عروسِ هزار دامادست",
        "explanation": "از این جهانِ بی اعتبار و فرومایه انتظار وفا و نکوعهدی نداشته باش زیرا که این عجوز ، عروس هزار داماد است . حاصل کلام اینکه : اگر چند روزی دنیا بر وفق مرادت باشد و به مقتضای میلت بچرخد . تصور می کنی که با تو عهد و پیمان بسته است که همیشه بر وفق دلخواهِ تو باشد . هرگز به عهد و پیمان او اعتماد مکن که سخت بد عهد و بی اعتبار است و فرومایه . زیرا که این عجوزۀ مکارۀ غداره به نکاح هزاران دامادِ چون تو درآمده و عروسش شده اما در عقد و نکاحِ هیچیک قرار نگرفته است . [ عجوزه = زن خیلی پیر / نهاد = خلقت و طبیعت ]"
      },
      {
        "text": "نشان عهد و وفا نیست در تبسّمِ گل / بنال بلبل بی‌دل که جای فریادست",
        "explanation": "در تبسمِ گل یعنی در شکفتن گل نشانۀ عهد و وفا نیست . پس ای بلبلِ عاشق بنال که جای فریاد و فغان است . یعنی گل که معشوقۀ تو است عهد و وفا ندارد و بلکه سریع الزوال هم هست و پنج شش روز بیش عمر نمی کند و به دنبالِ این وصال بسیار کوتاه ، هجران و فراق یک ساله است . واقعاََ جایِ نالیدن است پس بنال . [ تبسم = لبخند زدن / تبسمِ گُل = شکفتن گل ]"
      },
      {
        "text": "حسد چه می‌بری ای سست‌نظم بر حافظ؟ / قبولِ خاطر و لطفِ سخن خدادادست",
        "explanation": "ای سست نظم ، به نظمِ حافظ حسد می ورزی . یقین بدان که در سرودن شعر خوب و محکم جرم و جنایتی متوجه او نمی شود . بلکه سخن لطیف و حُسنِ اثرش در خاطرها یک موهبتِ الهی است . یعنی هر چیز خوب را خدا می دهد . به من هم این قریحه و ذوق را خدا داده است . [ حسد = زوال نعمت کسی را خواستن / خداداد = عطیه خدایی ]"
      }
    ]
  },
  {
    "title": "غزل شمارهٔ ۳۸ حافظ",
    "verses": [
      {
        "text": "بی مِهرِ رُخَت روزِ مرا نور نماندست / وز عمر، مرا جز شبِ دیجور نماندست",
        "explanation": "بدون خورشیدِ رُخت ، روز من دیگر روشنایی و نور ندارد . یعنی روزم چون شب تار است و از عمرم هم جز شبِ تاریک چیزی برایم باقی نمانده است . یعنی در فراقِ جانان ، عالَم در نظرم تیره و تار است . [ مهر = در این بیت به معنای خورشید است / دیجور = تاریک ]"
      },
      {
        "text": "هنگامِ وداعِ تو ز بس گریه که کردم / دور از رخِ تو، چشمِ مرا نور نماندست",
        "explanation": "هنگامی که وداع می کردی از بس گریه کردم . از کثرت گریه ، دور از رُخِ تو چشمم بی نور شده است . یعنی خداوند رُخِ تو را از بی شدن محافظت کند . چشم من که از بسیاریِ گریه کم نور شده است . [ هنگام = وقت / وداع = تودیع / دور از رِخِ تو = این عبارت را در مقام دعا گویند ، دور از دوستان ]"
      },
      {
        "text": "می‌رفت خیالِ تو ز چشمِ من و می‌گفت / هیهات از این گوشه که معمور نماندست",
        "explanation": "خیالت که داشت از چشمم می رفت می گفت : حیف از گوشۀ چون این که خراب شده است . یعنی سلامت و رونق خود را از دست داده است . حاصل کلام اینکه : چشمم از بسیاری گریه و این سیل اشک خراب شد و خیالت نتوانست در جای غیرِ آباد قرار بگیرد . پس کوچ کرد و رفت و در خالی که می رفت ، می گفت : افسوس که گوشۀ لطیفی چون این خراب شده است . [ معمور نمانده است = خراب شده است ]"
      },
      {
        "text": "وصلِ تو اَجَل را ز سرم دور همی‌داشت / از دولتِ هجرِ تو کنون دور نماندست",
        "explanation": "وصل تو مرگ را از من دور کرده بود اما از دولت فراقت حالا دیگر اجل از من دور نیست . یعنی مرگم نزدیک شده . حاصل اینکه : من زندۀ وصلِ تو بودم حالا که دیگر وصلت برایم میسر نیست و من مبتلا به هجرانت گشته ام پس مرگ برایم لازم است . [ اجل = مدّتِ هر چیز / دور نمانده است = نزدیک است ]"
      },
      {
        "text": "نزدیک شد آن دم که رقیب تو بگوید / دور از رُخَت این خستهٔ رنجور نماندست",
        "explanation": "وقت آن است که رقیب گوید : دور از تو آن خستۀ رنجور دیگر زنده نیست یعنی مرده است . [ نزدیک = در این بیت به معنای یقین است / دَم = وقت / دور از دَرت = این عبارت هم در مقام دعا آمده ]"
      },
      {
        "text": "صبر است مرا چارهٔ هجرانِ تو لیکن / چون صبر توان کرد که مقدور نماندست؟",
        "explanation": "چارۀ هجران تو برایم صبر است . یعنی در هجران تو به جز صبر چاره ای ندارم . اما چگونه می توانم صبر کنم که مقدور نمانده است . حاصل کلام : چارۀ هجران صبر می باشد اما برای صبر کردن مجالی نمانده است ."
      },
      {
        "text": "در هِجرِ تو گر چشمِ مرا آبِ روان است / گو خونِ جگر ریز که معذور نماندست",
        "explanation": "در فراق تو اگر آب چشم من یعنی اشکِ چشمم تمام شود . به طریق خطاب عام می گوید : بگو خون جگر بریز که جای عذر نمانده است . یعنی برای ریختن خونِ جگر هیچ گونه جای عذری باقی نمانده است و باید ریخت ."
      },
      {
        "text": "حافظ، ز غم از گریه نپرداخت به خنده / ماتم زده را داعیهٔ سور نماندست",
        "explanation": "حافظ ، از غم و غصه و گریه ، مقید خنده نشد . زیرا کسی که عزادار باشد . برای او جای شادی و سرور نمی ماند . یعنی برای حافظ ، باعثِ سرور نمانده است .  یعنی حافظ از کثرت غم و غصه در حکم ماتم زده ای است که هیچگونه شادی و سرور برای او مفهوم ندارد . [ نپرداخت = مقید نشد / ماتم زده = عزادار / داعیه = باعث / سور = جشن ، در اینجا یعنی شادی ]"
      }
    ]
  },
  {
    "title": "غزل شمارهٔ ۳۹ حافظ",
    "verses": [
      {
        "text": "باغِ مرا چه حاجتِ سرو و صنوبر است؟ / شمشادِ خانه‌پرورِ ما از که کمتر است؟",
        "explanation": "باغ خاطر من چه احتیاج به سرو و صنوبر دارد . یعنی احتیاج ندارد . شمشاد سایه پرور ما یعنی جانانِ ما از که کمتر است یعنی از که سَر نیست ؟ حاصل کلام : جانان ما از سرو و صنوبر اعلاتر است و تا وقتی او هست به سرو و صنوبر ، چه کسی توجه می کند . [ صنوبر = نام درختی از ردۀ کاج ها / شمشاد = نوعی درخت است ]"
      },
      {
        "text": "ای نازنین ‌پسر، تو چه مذهب گرفته‌ای؟ / کت خونِ ما حلال‌تر از شیرِ مادر است",
        "explanation": "ای پسر نازنین تو چه مذهب پیش گرفته ای که خون ما به تو حلال تر از شیر مادر است . یعنی ریختن خون عشاق به چه جهت به تو حلال تر از شیر مادر است . [ نازنین = کسی که خیلی ناز دارد ]"
      },
      {
        "text": "چون نقشِ غم ز دور بِبینی شراب خواه / تشخیص کرده‌ایم و مداوا مقرّر است",
        "explanation": "وقتی که از دور صورتِ غم را می بینی ، برای علاجِ آن شراب بخواه . چون ما تشخیص داده ایم که علاجِ قطعی این مرض در خوردن شراب است . یعنی شراب ، صابونِ غم است . هربار که دلت از جایی تنگ شود علاجِ آن شراب است . [ مداوا = علاج و دوا ]"
      },
      {
        "text": "از آستانِ پیرِ مغان، سر چرا کشیم؟ / دولت در آن سرا و گشایش در آن در است",
        "explanation": "از آستان پیر مغان برای چه اعراض کنم و یا برای چه با آن مخالف باشم . چون که دولت در این خانه و هر گونه مراد در این در حاصل می شود . یعنی آستان پیر مغان را برای چه ترک کنم و کجا روم ؟ زیرا هر مرادی که می طلبم در همین جا برآورده می شود . چون این آستان فیض بخش است و به هر کس نسبت به استعدادش فیض می رساند و بلکه هم فیض اش نسبت به همه مساوی است . [ گشایش = فتح باب ]"
      },
      {
        "text": "یک قِصّه بیش نیست غمِ عشق، وین عجب / کز هر زبان که می‌شنوم، نامکرّر است",
        "explanation": "غم عشق جانان از یک قصه بیشتر نیست . تعجب این جاست که از هر کسی که می شنوم غیر مکرر است . یعنی هر کس یک نوع بیان می کند . یعنی جانان یک ذاتِ شریف است اما عشاق بی حد و حسابند پس هر عاشق ، غم جانانه را به نحوی بیان می کند . زیرا جانان با هر کدام از عشاق به یک نوع معامله می کند که با دیگری به آن نحو نمی کند . یعنی به همان نسبت که عشاق بی حد و بی پایانند . تجلّیات جانان هم بی حد می باشد . پس به هر عاشق بر حسب مشرب و استعدادش تجلّی می کند و همین امر سبب می شود که قصص غمِ جانان نامکرر است ."
      },
      {
        "text": "دی وعده داد وصلم و در سر شراب داشت / امروز تا چه گوید و بازش چه در سر است",
        "explanation": "دیروز در حالی که هنوز مست بود به من وعدۀ وصل داد . عجبا امروز چه گوید و در سر چه خیال و چه فکر و چه نقشه دارد . یعنی دیروز در حالیکه مست بود به من وعدۀ وصل داد اما وعده و قرار او قابل اعتماد و اعتبار نیست . زیرا یک سر و هزار سودا دارد ."
      },
      {
        "text": "شیراز و آبِ رکنی و این بادِ خوش نسیم / عیبش مکن که خالِ رُخِ هفت کشور است",
        "explanation": "شیراز را با آن آبِ رکنی و با آن نسیمِ معطرش عیب مکن که آبِ رُخِ هفت کشور است . یعنی شیراز را با این دو امتیاز که دارد عیب مکن که آب رویِ تمام ممالک است و عیب گیری از آن تعیب از همه ممالک عالم است ."
      },
      {
        "text": "فرق است از آبِ خِضر که ظُلمات جای او است / تا آبِ ما که مَنبَعش الله اکبر است",
        "explanation": "فرق است بین آب حیات که جایش در ظلمات است با آب رکن آباد که محل آن ، تپۀ الله اکبر است . پس لازم است که میانِ این دو فرق باشد . [ منبع = محلی را که آب از زیرِ زمین می جوشد و خارج می شود ]\n\n \n\n_ مراد از آبِ ما ، آبِ رکن آباد است . وجه تسمیۀ این آب ، سید رکن الدین است که در اطراف منبع این آب ، بناها و صف ها ساخته است . سابقاََ رسم بود هر کس که جایی را آباد می کرد و رونقی به آن می بخشید . آنجا را به نام آن شخص نسبت می دادند مثلا می گفتند فلان آباد . وجه تسمیۀ تپۀ الله اکبر این است که ، شهر شیراز در دامنۀ تپۀ مذکور قرار گرفته و هر کس که از جانب همدان بیاید تا به بالای تپه نرسد نمی تواند شهر را رویت کند . همین که به بالای تپه رسید به محض دیدن شهر بی اختیار کلمه الله اکبر را بر زبان می راند . به هین دلیل به تپه الله اکبر موسوم شد ."
      },
      {
        "text": "ما آبرویِ فقر و قناعت نمی‌بریم / با پادشه بگوی که روزی مقدّر است",
        "explanation": "ما آبروی فقر را نمی بریم به پادشاه بگو که رزق هر کس مقدر است . یعنی ما آستان فقر و قناعت را ترک نمی کنیم و به درِ اکابر نمی رویم . زیرا می دانیم که خداوندِ تعالی رزاق مطلق است و روزیِ هر کس را در روزِ ازل ، مقدّر و معین کرده است . پس نه با اهمال کم شود و نه با کوشش زیاد گردد . بنابراین تملّق و تبصبص از پادشاهان و بزرگان برای خاطرِ مال دنیا ، محضِ خطا و اشتباه است . [ مقدّر = معیّن / قناعت = راضی شدن به قسمت ازلی / روزی = رزق ]"
      },
      {
        "text": "حافظ چه طُرفه شاخ نباتیست کِلکِ تو / کش میوه دلپذیرتر از شهد و شکّر است",
        "explanation": "ای حافظ قلم تو ، شاخه نبات عجیبی است که میوه اش شیرین تر و مطبوع تر از شهد و شکر است . یعنی لذّت و صفایی که قلمت دارد در شهد و شکر نیست . [ طرفه = عجیب / کلک = قلم / دلپذیر = مورد پسند دل / شهد = عسل مومدار ]"
      }
    ]
  },
  {
    "title": "غزل شمارهٔ ۴۰ حافظ",
    "verses": [
      {
        "text": "اَلمِنَّةُ لِلَّه که درِ میکده باز است / زان رو که مرا بر در او رویِ نیاز است",
        "explanation": "منت خدا راست که درِ میخانه باز است از آن رو که رویِ نیازم بر آن در است . یعنی به سبب مفتوح بودن درِ میکده ، ممنونِ خداییم . زیرا مرادِ ما همان باز بودن درِ میکده است به جهت اینکه حاجت مان در آن در برآورده می شود . حاصل کلام : چون روی نیازم به درِ میکده است پس مفتوح و گشاده بودنش بر وفقِ مرادمان می باشد . یعنی به واسطۀ درِ میکده ها ، خدا را شکر می کنیم ."
      },
      {
        "text": "خُم‌ها همه در جوش و خروشند ز مستی / وان می که در آن جاست حقیقت نه مَجاز است",
        "explanation": "از شدتِ مستی عشق و محبت ، عشاقِ جانان همگی در جوش و خروشند و آن می که در آن خُم ها است یعنی آن عشق و محبتی که آنها دارند عشق حقیقی است نه مجازی . حاصل کلام : جوش و خروشی که آنها دارند . کیفیت بادۀ حقیقت است نه کیفیت بادۀ مجازی ."
      },
      {
        "text": "از وی همه مستی و غرور است و تَکَبُر / وز ما همه بیچارگی و عجز و نیاز است",
        "explanation": "آنچه از جانان ظاهر می شود تماماََ مستی و خروش و تکبر است و آنچه از ما دیده می شود سراسر بیچارگی و عجز و نیاز است . یعنی آنچه از جانان به ظهور می رسد استغنا و تکبر است و آنچه از ما دیده می شود بیچارگی و خواری و نامرادی است زیرا آن لایق جانان و این شایسته ما است ."
      },
      {
        "text": "رازی که بَرِ غیر نگفتیم و نگوییم / با دوست بگوییم که او محرمِ راز است",
        "explanation": "سِرّی که پیشِ مردم نگفتیم و هرگز نمی گوییم . آن را به دوست بگوییم زیرا دوست محرمِ راز است . خلاصه اینکه : رازی را که به کسی نگفته ایم به دوست می گوییو ."
      },
      {
        "text": "شرحِ شِکَنِ زلفِ خَم اندر خَمِ جانان / کوته نتوان کرد که این قِصه دراز است",
        "explanation": "شرح زلف های مجعد و پر چین و شکن جانان را نمی شود خلاصه کرد . این قصه طولانی است و خلاصه نمی شود کرد . یعنی شرح آن احتیاج به تطویل دارد . کلمات دراز و کوتاه از نوع تضاد می باشد ."
      },
      {
        "text": "بارِ دلِ مجنون و خَمِ طُرِّهٔ لیلی / رخسارهٔ محمود و کفِ پایِ ایاز است",
        "explanation": "اضطراب خاطر مجنون با خمِ طرۀ لیلی است و روی سلطان محمود با پای ایاز است . یعنی آن دو متلازم اند . یعنی مجنون که عاشق است پس بلا و مشقت از لیلی برایش لازم است و محمود اگرچه پادشاه و ایاز بندۀ او است اما مقتضای عشق آن است که معشوق در ناز و عاشق در نیاز باشد ."
      },
      {
        "text": "بردوخته‌ام دیده چو باز از همه عالم / تا دیدهٔ من بر رُخِ زیبایِ تو باز است",
        "explanation": "از تمام عالَم چون باز چشم پوشیده ام . یعنی چشم بر هم نهاده ام از وقتی که چشمم به روی زیبای تو باز شده یعنی از وقتی که تو را دیدم و دل به تو دادم . دنیا در چشمم تار گشته ، زیرا مقتضای عشق همین است . [ بردوخته = بر هم نهاده / زیبا = جمیل و قشنگ / باز = در مصراع اول به معنی مرغ شکاری و در مصراع دوم به معنی گشاده است ]\n\n_ برای اینکه باز دست آموز شود اینطور تعریف کرده اند : پلک چشمان او را می دوزند و بعد از چند روز قسمتی از چشمش را باز کرده و در کف دست به او غذا می دهند و هر روز شکافِ چشمش را بیشتر می کنند و به همان منوال غذا می خورانند . به این ترتیب دست آموزش می کنند ."
      },
      {
        "text": "در کعبهٔ کویِ تو هر آن کس که بیاید / از قبلهٔ ابرویِ تو در عینِ نماز است",
        "explanation": "هر کس که به کعبۀ کوی تو داخل شود از قبلۀ ابرویت در حال نماز است . حاصل کلام : کویت ، کعبه و ابرویت ، قبلۀ و محراب عشاق است پس کسی که به کوی تو داخل شود . همان به کعبه داخل شده و کسی که به ابرویت توجه کند همان به قبله توجه کرده است ."
      },
      {
        "text": "ای مجلسیان، سوزِ دلِ حافظِ مسکین / از شمع بپرسید که در سوز و گداز است",
        "explanation": "ای یاران مجلسی ، سوز دلِ حافظ را از شمع سوال کنید که در سوز و گداز است . یعنی حال دردمند را اهلِ درد می داند ."
      }
    ]
  },
  {
    "title": "غزل شمارهٔ ۴۱ حافظ",
    "verses": [
      {
        "text": "اگر چه باده فَرَح بخش و باد گُل‌بیز است / به بانگِ چَنگ مخور مِی که مُحتَسِب تیز است",
        "explanation": "اگر چه باده فرح می بخشد و باد ، گل افشانی می نماید . یعنی فصلِ بهار است و زمان رونق و طراوت آن . اما با آواز چنگ و چغانه ، شراب مخور . یعنی شراب را بی سر و صدا بنوش که محتسب خیلی خشمگین و سختگیر است . حاصل کلام : اگر چه موسم باده نوشی است لیکن برای در امان بودن از خشم محتسب باده را مخفی باید خورد . [ فرح بخش = فرح بخشنده / گلبیز = در لغت یعنی الک کننده گل ولی در اصطلاح یعنی ریزندۀ گل / مخور = در اینجا یعنی منوش / محتسب = مأمور نهی از منکرات / تیز = به معنی بُرنده ولی در اینجا به معنی سختگیر ]"
      },
      {
        "text": "صُراحی‌ای و حریفی گَرَت به چَنگ افتد / به عقل نوش که ایام فتنه‌ انگیز است",
        "explanation": "اگر یک صراحی باده با یک مصاحب باده یعنی محبوبی به دستت افتد . از روی عقل بنوش که ایام فتنه انگیز است . یعنی زمانِ احتیاط است و وقتِ باده نوشی نیست . زیرا شرب خمر ممنوع شده و هر که بخورد سنگسارش می کنند و به خصوص کسی که افراط در شرب خمر نماید به قلعه ابوفر واقع در مصر تبعیدش می کنند . [ به عقل نوش = مرادش این است که تا عقل در سرت هست و مستِ لایعقل نشدی از مجلس باده بلند شو و گرنه گرفتار می شوی / حریفی = حریف دو معنی دارد . یکی هم پیشه و همکار و دومی مصاحب باده / فتنه انگیز = فتنه بر پا کننده / ابوفر = شهر کوچکی است در اسکندریه مصر ، کنار مدیترانه ]"
      },
      {
        "text": "در آستینِ مُرَقَع پیاله پنهان کن / که همچو چشمِ صُراحی زمانه خونریز است",
        "explanation": "پیاله را در آستین خرقه پنهان کن تا کسی نبیند . زیرا چون چشمِ صراحی زمانه خونریز است . حاصل کلام : باده نوشی خود را به کسی بروز مده و مواظب باش که کسی باده نوشی تو را حِس نکند که صوفیان را بدنام و رسوا می کنی . [ مرقع = خرقه پاره پاره و وصله دار را گویند که بعضی از هندی ها می پوشند ولی در اینجا مطلقِ خرقه صوفیان می باشد . به این وسیله به صوفیان تعریض می کند . مراد صوفیان مرآئی است / چشم صراحی = مراد دهانۀ صراحی است که باده از آن می ریزد / خونریز = خون ریزنده ]"
      },
      {
        "text": "به آبِ دیده بشوییم خِرقه‌ها از می / که موسمِ وَرَع و روزگارِ پرهیز است",
        "explanation": "لکه های باده خرقه هایمان را با اشک چشم بشوییم . یعنی از باده نوشی هایی که در زان گذشته کرده ایم پشیمان شویم و توبه نماییم و آنقدر اشک بریزیم تا لکه های شرابی که در خرقه ها است . تماماََ تمییز شود و پاک گردد . زیرا موسم ورع و زمان پرهیز است . تعریض به صوفیان مرآئی است . [ این غزل در زمان سلطنت دلشاد خاتون گفته شده که شرب خمر و سایر مناهی را به حدی قدغن کرده بود که حتی مخالفینِ دستوراتِ خود را با انواع عقوبت می کشت ]"
      },
      {
        "text": "مجوی عیشِ خوش از دورِ باژگونِ سِپِهر / که صاف این سر خُم جمله دُردی آمیز است",
        "explanation": "از این دورِ واژگونه سپهر ، زندگی مرفه مخواه . یعنی از فلک یک زندگی راحت که توأم با ذوق و صفا باشد طلب مکن . زیرا صافی سرِ این خُم دُردآمیز است . یعنی ذوق و صفایش با بلا و محنت توأم می باشد . حاصل کلام : در عالَم هیچ خوشی بدون تکدر و هیچ شیرینی بدون رنج و هیچ گل بی خار وجود ندارد . زیرا ضد هر چیز از او منفک نمی شود . [ در این بیت فلک به یک خُمِ وارونه تشبیه شده است / باژگون = سرازیر و وارونه / صاف = قسمت بالای شراب را گویند ، صافی / دُرد = آن قسمت از شراب که زیر صافی است ، ته نشین شراب / دُردآمیز = آمیخته شدن با دُرد ، وقتی خُم سرازیر شود ، صافی نیز دُردآمیز می شود ]"
      },
      {
        "text": "سپهر بر شده پرویزنی‌ست خون افشان / که ریزه‌اش سر کَسری و تاجِ پرویز است",
        "explanation": "آسمان بلند و رفیع ، مردان بزرگ تاریخ را کشته و کشته های خود را غربال می کند و خونشان را به هر سو می افشاند . که سر انوشیروان و تاج خسرو پرویز به مثابۀ دانه های خرد و ریزی هستند که از سوراخهای آن فرو می ریزد . یعنی در جایی که فلک از اکابر و اعاظم و سلاطین چشم نمی پوشد و بی پروا می کشدشان پس با سافل و اساغر چه اعتبار . حاصل این که نه کبیر و نه صغیر از چنگِ هلاکت او مصون نمی ماند . [ سپهر = فلک / برشده = مرتفع / پرویزن = الک و غربال / خون افشان = پاشندۀ خون / کسری = در اینجا مراد ، پرویز پسر هرمز بن نوشیروان و نیز ممکن است خودِ نوشیروان باشد ]"
      },
      {
        "text": "عراق و فارس گرفتی به شعرِ خوش حافظ / بیا که نوبتِ بغداد و وقتِ تبریز است",
        "explanation": "ای حافظ با اشعار دلنشین خود ، عراق و فارس را تسخیر کردی . بیا که حالا دیگر وقتِ تسخیر بغداد و فتح تبریز است . حاصل اینکه تمام عالَم را با شعر لطیف خود مسخر کردی . [ منظور از عراق ، در این شعر ، عراقِ عجم است که اصفهان می باشد و منظور از فارس ، شیراز است ]"
      }
    ]
  },
  {
    "title": "غزل شمارهٔ ۴۲ حافظ",
    "verses": [
      {
        "text": "حالِ دل با تو گفتنم، هوس است / خبرِ دل شِنُفتَنَم، هوس است",
        "explanation": "هوس می کنم که حالِ دلم را برای تو تعریف کنم و خیلی مایلم که حال و احوال دل را از تو بشنوم . یعنی خبر دل را از تو بگیرم . حاصل کلام : دل از دستم رفته ، در دامِ زلف تو قرار گرفته است . حالا هوس دارم که این را به تو بگویم و از تو احوال و اخبار آن را بشنوم ."
      },
      {
        "text": "طَمَعِ خام بین که قِصهٔ فاش / از رقیبان نَهُفتَنَم، هوس است",
        "explanation": "ببین خام طمعی تا چه حد است که هوس می کنم قصۀ مشهور یعنی داستان عشق و محبت جانان را از رقبا پنهان نمایم . [ طمع خام = طمعی که وجود پیدا نمی کند ]"
      },
      {
        "text": "شبِ قدری چنین عزیزِ شریف / با تو تا روز خُفتنم، هوس است",
        "explanation": "در یک همچو شبِ قدری عزیز و شریف ، هوس دارم که با تو تا صبح بخوابم . یعنی خوابیدن را با تو آرزو می کنم ."
      },
      {
        "text": "وه که دُردانه‌ای چنین نازک / در شبِ تار سُفتنم، هوس است",
        "explanation": "آه که آرزو دارم چنین دُردانۀ لطیف را در شبِ تاریک سوراخ نمایم . یا سوراخ کردن چنین دُردانۀ لطیف در شبِ تاریک آرزوی من است . یعنی هوس دارم این غزل چون گرهر را شب هنگام بگویم . شعرا سفتن را به کنایه از گفتن بکار برده است . چنان که خواجه می فرماید :\n\nغزل گفتی و دُر سفتی بیا و خوش بخوان حافظ / که بر نظم تو افشاند فلک عقد ثریا را\n\nشعرا ، اشعار خود را هنگام شب می سرایند . از آن جهت است که خواجه به شبِ تار اختصاص داده است ."
      },
      {
        "text": "ای صبا امشبَم مَدَد فرمای / که سحرگه شکفتنم، هوس است",
        "explanation": "برای گفتن شعر لطیف در اینگونه بحرِ لطیف ، از فیض رحمانی استمداد کرده و می فرماید : ای صبا امشب به من مدد فرما یعنی کمکم کن و نیرو عطا کن که وقتِ سحر ، هوسِ شکفتن دارم . حاصل معنی : امشب به من کمک کن که یک غزل لطیف بگویم و سحرگاه آن را برای سخن شناسان بخوانم و خندان و شادان شوم . [ صبا = در اینجا مراد فیض رحمانی است / شکفتن = باز شدن ]"
      },
      {
        "text": "از برای شَرَف به نوُکِ مژه / خاکِ راهِ تو رفتنم، هوس است",
        "explanation": "برای کسب شرف ، آرزو دارم به نوکِ مژگان خاکِ راهت را بروبم . یعنی برای اکتساب دولت و اجتلاب عزت ، آرزو دارم راههایی که تو در آن قدم زده ای با اشکِ چشمم آبیاری نمایم . [ شرف = رفعت / رُفتن = جاروب کردن ]"
      },
      {
        "text": "همچو حافظ به رَغمِ مُدَعیان / شعرِ رندانه گفتنم، هوس است",
        "explanation": "به کوری چشم دشمنان ، آرزو دارم چون حافظ ، اشعار رندانه بگویم . و یا مثلِ حافظ برای به خاک مالیدن دماغ دشمنان ، آرزو دارم شعر رندانه بگویم . [ مدعیان = دشمنان / رغم = در لغت یعنی دماغ کسی را به خاک مالیدن ولی در این قبیل موارد به معنای کوری بکار رفته است / شعر رندانه = شعری که شاعر پیام خود را به گوشه و کنایه برساند ]"
      }
    ]
  },
  {
    "title": "غزل شمارهٔ ۴۳ حافظ",
    "verses": [
      {
        "text": "صَحنِ بُستان ذوق بخش و صحبتِ یاران خوش است / وقتِ گل خوش باد کز وی وقتِ میخواران خوش است",
        "explanation": "صحنِ بُستان شادی می دهد و صفا می بخشد ، صحبتِ یاران هم خوش است . وقت و حال گل خوش باشد زیرا قدوم او سبب خوشی و خوشحالی میخواران است . یعنی موسم گل در فصلِ بهار است و در همین فصل است که باده بیشتر و زیادتر خورده می شود . چنانکه خواجه فرموده است :\n\nنگویمت که همه سال مِی پرستی کُن / سه ماه مِی خور و نه ماه پارسا می باش\n\nعارفان فرموده اند : مرادِ خواجه از ذکرِ سه ماه ، فصلِ بهار است . که وقت و حالِ میخواران در فصلِ بهار خوش باشد . زیرا در این فصل خوردن باده بسیار مطبوع است و باده نوشان با رغبت ، آن را می نوشند . پس دعای خیر در بارۀ گل لازم است .  [ صحن بُستان = مراد وسط بستان است / ذوق بخش = ذوق بخشنده ]"
      },
      {
        "text": "از صبا هر دم مشامِ جانِ ما خوش می‌شود / آری آری طیبِ اَنفاسِ هواداران خوش است",
        "explanation": "از صبا هر نفس ، مشامِ جان ما خوشبو می شود یعنی از انفاسِ طیبه اش مشامِ جانِ ما معطر می گردد . آری آری بوی انفاسِ هواداران خوش می شود . حاصل کلام : طیبِ انفاسِ احباب خوش است . صبا هم هوادار و دوست است که از کوی جانان بلکه از نفسِ جانان اخبار می رساند . پس با هم ، نفسش خوش باشد که در واقع هوادار است . [ صبا = در لغت وقتی شب و روز برابر باشد . بادی که از سمتِ مشرق می وزد صبا گویند / هوادار = صاحب محبت ، دوستدار ]"
      },
      {
        "text": "ناگشوده گُل نِقاب، آهنگِ رحلت ساز کرد / ناله کن بلبل که گلبانگِ دل اَفکاران خوش است",
        "explanation": "گل هنوز نقاب خود را باز نکرده قصدِ ارتحال دارد یعنی آمادۀ کوچ کردن شده . حاصل مقصود : گل هنوز نشکفته یعنی در حالیکه هنوز غنچه است می چیندش . پس ای بلبل ناله کن که فریاد عاشقانِ دلفکار خوش است . یعنی موثر و سوزناک است چون گرفتار هجران و فراق جانان می باشد . [ ناگشوده = ناشکفته / آهنگ = قصد / رحلت = کوچ کردن / ساز کرد = آماده کرد / دل افکاران = جمع دل افکار به معنی کسی که خاطرش مجروح باشد ]"
      },
      {
        "text": "مرغِ خوشخوان را بشارت باد کاندر راهِ عشق / دوست را با نالهٔ شب‌های بیداران خوش است",
        "explanation": "مژده باد بر مرغِ خوشخوان که از ناله و فریاد عشاقی که در راهِ عشق ، یعنی در طریق مودت و محبتِ جانان ، شب ها بیدار مانده و ناله و فریاد می کنند ، به ذوق و حال می آید یعنی از نالۀ شبگیر بیداران خوشحال است . زیرا نالۀ شبگیر اهلِ درد موثر و سوزناک است . [ بشارت = مژده / دوست را = برای دوست / بیداران = جمع بیدار ، کسی که شب را تا صبح نخوابیده ]"
      },
      {
        "text": "نیست در بازارِ عالَم خوشدلی ور زان که هست / شیوهٔ رندی و خوش باشیِ عیاران خوش است",
        "explanation": "در بازارِ عالَم ، خوش دلی و فراغت دل وجود ندارد . یعنی در دنیا کسی پیدا نمی شود که فارغ بال و آسوده حال زندگی نماید و اگر هم آدم خوش دل پیدا شود . پیشه اش رندی و خوشباشی عیاران است . [ خوش دلی = خوش دل ، کسی را گویند که غم و غصه به دلش راه ندهد / ور = مخفف واگر / زآن = مخفف از آن / رند = باده نوش / خوشباش = کسی که غم و غصه نخورد و خوش زندگی کند / عیار = در لغت کسی را گویند که زیاد در حرکت بوده و دائماََ در حالِ رفت و آمد باشد . اما در اصطلاح کسی را گویند که بسیار عاقل باشد و از زیادی عقل بی پروا بوده و به اعتبارات جرئیه که مردم مقیدند او هرگز مقید نیست ]\n\nدر این دنیا کسی بی غم نباشد / اگر باشد بنی آدم نباشد"
      },
      {
        "text": "از زبانِ سوسنِ آزاده‌ام آمد به گوش / کاندر این دِیرِ کهن، کارِ سبکباران خوش است",
        "explanation": "از زبان سوسن آزاده به گوشم رسید که می گفت : در این دیر کُهن یعنی در این دنیا ، کارِ سبکباران بهتر است . یعنی آنان که از تعلقِ دنیوی مجردند کارشان بهتر است . چنانکه درختِ سرو و سوسن به واسطۀ آزاد بودن از تعلق بار و حاصل دائماََ تر و تازه اند . [ زبان سوسن = مراد برگهای سوسن است ]\n\n_ شعرا سوسن و سرو را به آزادگی وصف می کنند . زیرا اینها در سراسر سال تر و تازه بوده و همیشه سرسبزند . نه مثل سایر درختان و نباتات که گاهی سبز و زمانی بی رنگ و عریان می شوند . ماحصل اینکه از تجاوز و تعدیِ دستِ خزان و دی آزادند . و میوه و حاصل هم ندارند که کودکان با پرتاب سنگ و چوب مزاحم شان باشند پس از هر جهت آزادند ."
      },
      {
        "text": "حافظا! تَرکِ جهان گفتن طریقِ خوشدلیست / تا نپنداری که احوالِ جهان داران خوش است",
        "explanation": "ای حافظ ، گفتن دنیا را ترک نمودم طریق خوش دلی است یعنی راهِ وصول به خوش دلی است . خلاصه صفای قلب و سرور باطن در ترک کردن دنیا است نه در کسب آن . پس حالا آگاه باش و گمان مبر که حال و احوال دنیاداران بهتر است . حاصل کلام : هر که علاقه اش به دنیا بیشتر باشد به همان نسبت درد و رنجش هم بیشتر می شود اما اگر هیچگونه دلبستگی نداشته باشد . هیچگونه گرفتاری نخواهد داشت . [ نپنداری = آگاه باش و گمان مبر / چهانداران = جمع جهاندار به معنی دنیادار و اهلِ دنیا ، مالدار ]"
      }
    ]
  },
  {
    "title": "غزل شمارهٔ ۴۴ حافظ",
    "verses": [
      {
        "text": "کُنون که بر کفِ گُل جامِ بادهٔ صاف است / به صدهزار زبان بلبلش در اوصاف است",
        "explanation": "اکنون که بر کف گل جام باده صافی است یعنی جامی پر از باده هست . بلبل با صد هزار زبان در اوصافِ آن است . از قرار معلوم خواجه وقتی این غزل را سروده که فصل بهار بوده یعنی زمانی که گلها شکفته و بلبل فریاد و فغان می کرده . [ کنون = مخفف اکنون به معنی حالا / کف گل = استعاره از جام باده است ]"
      },
      {
        "text": "بخواه دفترِ اشعار و راهِ صحرا گیر / چه وقتِ مدرسه و بحثِ کشفِ کَشّاف است؟",
        "explanation": "چون فصل بهار است و ایام گل ، پس حالا دیوان غزل به دست آر و راه صحرا و بستان را پیش گیر . یعنی به جانب باغ و بستان روان شو ، چون حالا نه وقتِ مدرسه است و نه زمان بحثِ کشفِ کشاف . و به یک کلام ، زمان عیش و نوش است . [ دفتر اشعار = مراد دیوان غزل است ]"
      },
      {
        "text": "فقیهِ مدرسه دی مست بود و فَتوی داد / که مِی حرام ولی بِه ز مالِ اوقاف است",
        "explanation": "مدرس مدرسه دیروز در حالی که مست بود فتوی داد و گفت :شراب اگر چه حرام است اما از مالِ وقف بهتر است . زیرا شراب حق الله می باشد . اما مالِ اوقاف حقِ بندگان است و حق الله با توبه ساقط می شود اما حقِ عباد با توبه ساقط نمی شود . پس علتِ رجحان شراب بر مالِ اوقاف همین امر است ."
      },
      {
        "text": "به دُرد و صاف تو را حُکم نیست خوش دَرکَش / که هر چه ساقیِ ما کرد عینِ اَلطاف است",
        "explanation": "در بارۀ دُردی و صافی باده حکم و دستور تو مؤثر نیست یعنی این وظیفۀ تو نیست که بگویی من شراب صاف می خواهم و به من دُردآمیز ندهید . زیرا این کار بسته به مصلحتِ ساقی است و ساقی ما عادل است و هر کار که می کند عین لطفِ اوست .\n\nحاصل معنی : آدابِ مجلسِ باده اقتضامی کند که ساقی ، شخصِ عادل باشد و تمامِ امورِ مجلس به او مفوّض می گردد ، پس کسی که اختیار تمام امور مجلس را در دست دارد . یعنی حاکمِ مجلس است و هر حکمی کند کسی نمی تواند مانع اجرای حکم او باشد و این جاست که خواجه می فرماید : ساقی ما یعنی ساقی ازل ، کاری که کرده عین الطاف است . [ الطاف = جمع لطف است و در لغت به معنای نرم و ملایم آمده ، اما در اصطلاح به معنی نیکی است ]"
      },
      {
        "text": "بِبُر ز خَلق و چو عَنقا قیاسِ کار بگیر / که صیتِ گوشه‌نشینان ز قاف تا قاف است",
        "explanation": "از خلق دنیا دوری گزین و مصلحت کار خود را از عنقا قیاس بگیر . یعنی از مردم دنیا منزوی و منقطع باش و کار دنیا را از عنقا قیاس بگیر که شهرت گوشه نشینان و آوازۀ آنان قاف تا قاف است . مراد این است که شهرت عالمگیر عنقا به واسطۀ انزوا و انقطاع او است از مردم . [ ببُر = منقطع شو / قیاس بگیر = نمونه بگیر ، الگو بگبر / صیت = شهرت / گوشه نشین = معتزل و منزوی / قاف = به معنای مطلق کوه است ولی بعدها گفته اند کوهی که دور دنیا را احاطه کرده است و در این بیت مراد معنای اخیر است ]"
      },
      {
        "text": "حدیثِ مُدّعیان و خیالِ همکاران / همان حکایتِ زَردوز و بوریاباف است",
        "explanation": "اشعار و سخنان مدعیان سست نظم و اشعار مخیل و مصنع اقران و امثال ما همان قصۀ زردوز و بوریاباف است بدین معنی که روزی بوریاباف در بازار زردوزان دعوا می کرده که ما با شما همکار و هم پیشه ایم زیرا ما هم چون شما صاحب دستگاهیم و کار ما وشما هر دومان به وسیله آلات و ابزار انجام می گیرد و بدون آلت نمی شود . پس خواجه می فرماید که ادعای همیشگی مدعیان سست نظم با ما عین همین قضیه است . [ حدیث = خبر ، سخن / مدعیان = مراد کسانی که در شاعری ادعای برابری با خواجه داشته اند در حالی که کاری از دستشان نمی آمده / خیال = در اینجا به معنای تخیل و تفکر است / همکاران = جمع همکار به معنی هم پیشه و صنعت تاش / بوریاباف = حصیر باف / در این بیت مدعیان شاعر به بوریاباف و خودِ شاعر به زردوز تشبیه شده است ]"
      },
      {
        "text": "خموش حافظ و این نکته‌های چون زر سرخ / نگاه‌دار که قَلّابِ شهر، صرّاف است",
        "explanation": "ای حافظ خاموش باش و این نکاتِ چون زرِ خالص اشعارت را حفظ کن و اشاعه مده و به کسی مگو زیرا قلّابِ شهر صراف است . یعنی مدعی سست نظم ، شعرِ بدِ خود را به جای شعر شاعر مقتدر زده و اشعار چون طلای خالص تو را می دزدد و به جای تزریقات نامربوط و ناموزون خود اشاعه می دهد . [ زر سرخ = مراد طلای خالص است / قلاب = قلب زن ، ضرب زدن سکه ناسره ]"
      }
    ]
  },
  {
    "title": "غزل شمارهٔ ۴۵ حافظ",
    "verses": [
      {
        "text": "در این زمانه رفیقی که خالی از خِلَل است / صُراحیِ میِ ناب و سَفینهٔ غزل است",
        "explanation": "در این زمانه رفیقی که خالی از هر گونه فساد بوده و بی ضرر باشد عبارت از یک صراحی شراب صاف و یک دفتر غزل یعنی دیوان غزل است . [ خلل = پیدا شدن فساد / ناب = خالص / سفینه = در لغت عرب یعنی کشتی و در اصطلاح عجم مجموعه ای است به صورت دفتر البته دفتری که شیرازه اش در امتداد عرض قرار گرفته باشد ]"
      },
      {
        "text": "جَریده رو که گذرگاهِ عافیت، تنگ است / پیاله گیر که عُمرِ عزیز  بی‌بَدَل است",
        "explanation": "مجرد باش که گذرگاه عافیت تنگ است . یعنی طریق زهد و تقوی اقتضای طریقِ تحرّد می کند زیرا با آلایش دنیا نمی توان این راه را طی کرد . پیاله گیر ، یعنی باده نوش کن که عمر عزیز بی بدل است . حاصل کلام : عمری که یک بار گذشت دیگر به دست نمی آید پس باید نقداََ زندگی با عیش و نوش بگذرد . [ جریده = در اینجا یعنی بری بودن از علایق و عوایق / گذرگاه = جای گذشتن ، معبر / عافیت = در اصل به معنی دفع بلا کردن خداوند از بنده اش ولی در اصطلاح یعنی تقوی و پرهیزکاری ]"
      },
      {
        "text": "نه من ز بی‌عملی در جهان مَلولَم و بس / مَلالتِ عُلما هم ز علمِ بی‌عمل است",
        "explanation": "در دنیا از بی عملی تنها من ملول و مضطرب نیستم . بلکه ملالت علما هم از علم بی عمل است . یعنی من نیستم که از قلّتِ عمل غصه می خورم . علما هم به واسطۀ قلّتِ عمل مضطرب حال و شکسته بال اند ."
      },
      {
        "text": "به چشمِ عقل در این رهگذارِ پرآشوب / جهان و کارِ جهان بی‌ثبات و بی‌محل است",
        "explanation": "در این رهگذر پر غوغا در چشم عاقل و عارف تمام امور مربوط و متعلق به جهان بی ثبات و بی اعتبار است . یعنی اگر با نظر عبرت بنگری ، دنیا و مافیها هیچ ارزش ندارد زیرا فانی و سریع الزوال است . [ رهگذر = مسیر یا راه / پر آشوب = پر غوغا و فتنه / بی محل = بی اعتبار ]"
      },
      {
        "text": "بگیر طُرِّهٔ مه‌چهره‌ای و قِصّه مخوان / که سعد و نَحس ز تأثیر زهره و زُحَل است",
        "explanation": "طرۀ مه پیکری را بگیر یعنی به یک معشوقۀ زیبا تعلق خاطر پیدا کن و او را وسیلۀ آرامشِ خاطرت قرار بده . نه از نجوم بحث کن و نه به قصه گویی بپرداز . که سعد و نحسِ عالَم از تاثیر زهره و زحل است . یعنی این بحث ها برایت فایده ندارد . زیرا مؤثر حقیقی خداوند می باشد . اگر بر فرض اینها هم تأثیر داشته باشد . باز به امرِ حق تعالی است . [ چهره = صورت و رو / سعد و نحس = از سیارات سبعه به دوتایش سعدان و به دوتایش نحسان گویند. مشتری و زهره ، سعدان هستند که مشتری سعد اکبر و زهره سعد اصغر است . و زحل و مریخ نحسانند که به زحل نحس اکبر و به مریخ نحس اصغر گویند ]"
      },
      {
        "text": "دلم امید فراوان به وصلِ رویِ تو داشت / ولی اجل به رَهِ عمر، رهزنِ اَمَل است",
        "explanation": "دلم به وصل روی تو خیلی امیدها داشت یعنی خیلی امیدوار بود. اما در طریق عمر ، اجل حرامی امل است . یعنی خاطرم خیلی امیدوار به وصلِ تو بود اما اجل امیدها را افنا می کند و مانع وجود پیدا کردن آن ها می شود . یعنی با کشتن صاحب آرزو و یا آرزومند ، امیدها باطل می شود . [ فراوان = زیاد / رهزن = یعنی کسی که راه می زند ، حرامی / امل = امید ]"
      },
      {
        "text": "به هیچ دُور نخواهند یافت هشیارش / چنین که حافظ ما مستِ بادهٔ ازل است",
        "explanation": "در هیچ زمانی او را هوشیار نیافته اند و نخواهند یافت زیرا حافظِ ما مستِ بادۀ ازل است . یعنی کیفیت بادۀ عشق حافظ ذاتی است و عارضی نیست که گاه باشد و گاه نباشد . پس حافظ همیشه مستِ بادۀ ازلی است . حاصل کلام : کسی که با سکر عشق در سکران باشد صحو و هشیاری به او دست نمی دهد بلکه دائماََ در سکران می باشد . [ دور = در اینجا یعنی زمان ]"
      }
    ]
  },
  {
    "title": "غزل شمارهٔ ۴۶ حافظ",
    "verses": [
      {
        "text": "گل در بَر و می در کف و معشوق به کام است / سلطانِ جهانم به چنین روز غلام است",
        "explanation": "گل در نزدم و باده در دستم و معشوقه به مرادم است . یعنی همۀ اینها برایم فراهم است . پس در چنین روزی پادشاه جهان غلامِ من است . و یا پادشاه جهان به چنین روز غلام است . یعنی در گلستان با معشوق مهربان باده نوشیدن ، از سلطنت جهان خوش تر و بالاتر است ."
      },
      {
        "text": "گو شمع میارید در این جمع که امشب / در مجلسِ ما ماهِ رخِ دوست تمام است",
        "explanation": "ای فلانی بگو : به مجمعی ما شمع نیاورید . که در مجلس ما روی دوست مثل بدر است . یعنی ضیاء صورتِ ماهِ دوست برای روشنایی مجلس ما کافی است و به شمع نیاز نیست ."
      },
      {
        "text": "در مذهبِ ما باده حلال است ولیکن / بی‌روی تو ای سرو گُل‌اندام، حرام است",
        "explanation": "در مذهب ما شراب خوردن حلال است لکن ای سروِ گل اندام بی روی تو حرام است . یعنی در مذهب عشاق هر چیز تلخ با بودن جانان لذیذ و مطبوع است . اما بدون جانان اگر شکر هم باشد زهرِ کُشنده است ."
      },
      {
        "text": "گوشَم همه بر قولِ نی و نغمهٔ چنگ است / چشمم همه بر لَعلِ لب و گردشِ جام است",
        "explanation": "گوشم پیوسته متوجه آواز نی و چنگ است . یعنی همیشه در حال استماع آواز نی و چنگ هستم و چشمم دائم به لبِ تو و به گردش جام دوخته شده ، یعنی همیشه ناظرِ این ها هستم ، حاصل کلام : خیلی دوست دارم که دائماََ در ذوق و صفا باشم . [ همه = این جا به معنی دائم و همیشه است / قول نی = بانگ نی / نغمۀ چنگ = آواز چنگ / گردش = دور زدن ، این جا به معنای دور است ]"
      },
      {
        "text": "در مجلسِ ما عِطر مَیامیز که ما را / هر لحظه ز گیسو‌ی تو خوش بوی مَشام است",
        "explanation": "در مجلس ما عطرآمیزیمکن که هر دَم از نوکِ زلفِ تو دماغِ جان معطر و مشامِ جان خوشبو است . یعنی ای جانان با انواع عطرها در مجلس ما عطاری مکن که از زلف و گیسوی تو هر لحظه و هر ساعت مشام مان معطر و خوشبو است و احتیاج به عطرآمیزی نیست . [ عطر = بوی خوش / میامیز = مخلوط مکن / مشام = عضوی که در قاعدۀ مغز جای دارد و بو را حس می کند ]"
      },
      {
        "text": "از چاشنیِ قند مگو هیچ و زِ شِکَّر / زان رو که مرا از لبِ شیرینِ تو کام است",
        "explanation": "ای جانان از شیرینی و لذتِ قند هیچ مگو که مرادِ من در لبان شیرین تو است . یعنی منظورت از تعریف لذتِ قند و شکر ، اگر گول زدن من است ، من که از این چیزها گول نمی خورم . زیرا مقصودِ من در لبان شیرین تو است . [ چاشنی = لذت و طعم / قند = در عربی به معنی شکر است ]"
      },
      {
        "text": "تا گنجِ غمت در دلِ ویرانه‌، مُقیم است / همواره مرا کویِ خرابات مُقام است",
        "explanation": "ای جانان از وقتی که خزانۀ غم تو در دلِ ویران من مقیم و جاگیر گشته ، یا مادام که غمِ تو در دل من است برای همیشه کُنجِ میخانه مقام من خواهد بود . یعنی از زمانی که عاشق تو شده و گرفتار غمِ عشقت گشته ام . برای تخفیف از شدّتِ اضطراب و ناراحتی غمِ تو ، همیشه ملازم و مقیمِ میخانه شده ام ."
      },
      {
        "text": "از ننگ چه گویی که مرا نام ز ننگ است / وز نام چه پرسی که مرا ننگ ز نام است",
        "explanation": "از ننگ چه می گویی ، یعنی برای من از چگونگی ننگ و زشتی و عواقبِ بَدِ آن تعریف می کنی ، در حالی که من این اشتهار و این نام را از ننگ بدست آورده ام . همچنین از نام من می پرسی یعنی از نامداری من سؤال می کنی ، در صورتی که من از نامی بودن عار دارم . [ ننگ = عار و غیرت ]\n\n_ جایز است نام ، مرادف ننگ باشد . پس معنی این است : در باره ننگ چه می گویی که من از ننگ ، عار دارم ."
      },
      {
        "text": "مِی‌خواره و سرگشته و رندیم و نَظَرباز / وان کس که چو ما نیست در این شهر کدام است؟",
        "explanation": "ما رندِ نظرباز و باده نوش و سرگشته و سرگردانیم . آن که مثل ما نیست در این شهر کیست . یعنی در دنیا هر امرِ خلاف که هست ما مرتکب شده ایم و در این شهری که ما هستیم ، کیست که مرتکبِ چنین کارهای خلاف نشده است . مقصود شاعر تعریض به فاسقین شهر است نه این که خودشان مرتکب امرِ خلاف شرع باشند . زیرا که وجودِ شریفشان از اینگونه مسائل بری بوده ، حاشا که امر خلاف از شخص ایشان که اهلِ خدا بوده اند سر بزند . [ نظر باز = کسی را گویند که هر که را بیند عاشقش شود ، عاشق پیشه / رند = کسی را گویند که هر منهی را مرتکب شود / سرگشته = واله و حیران ]"
      },
      {
        "text": "با مُحتسبم عیب مگویید که او نیز / پیوسته چو ما در طلبِ عیشِ مدام است",
        "explanation": "عیب مرا به محتسب نگویید زیرا که او هم مثل ما در طلبِ شربِ مدام است . یعنی ما و محتسب هر دو در یک حالیم . [ شرب مدام = دارای دو معنا است ، شرب دائم ، شرب باده ]\n\n_ قبل از قزلباش ها امور مربوط به شرع شریف را محتسبین اجرا می کردند مثلا شارب خمر و تارک صلوة و مرتکبین زنا و مرتکبین به نواهی را به طور کامل همه را محتسب رسیدگی و ضبط می کرد . از آن جهت است که شعرا در اشعارشان محتسب را با باده نوشان در یک جا آورده اند ."
      },
      {
        "text": "حافظ منشین بی‌مِی و معشوق زمانی / که‌ایّامِ گل و یاسمن و عیدِ صیام است",
        "explanation": "ای حافظ هیچ زمانی بی می و معشوقه مباش . زیرا ایام گل و یاسمین و روز عید رمضان و خلاصه زمان خوردن و آشامیدن است ."
      }
    ]
  },
  {
    "title": "غزل شمارهٔ ۴۷ حافظ",
    "verses": [
      {
        "text": "به کویِ میکده هر سالِکی که رَه دانست / دری دگر زدن اندیشهٔ تَبَه دانست",
        "explanation": "هر عاشق رندی که به محل میکده ره یافت یعنی درِ می فروش را شناخت . به درِ شخصِ دیگر رفتن را فکرِ فاسد دانست . یعنی یک فکر نادرست و بیهوده دانست ."
      },
      {
        "text": "زمانه افسر رندی نداد جز به کسی / که سرفرازیِ عالَم در این کُلَه دانست",
        "explanation": "زمانه تاج رندی و سلطنت رند را به هر کس نداده است بلکه به کسی داده که دولت و رفعت عالم را در این کلاه دانسته . حاصل کلام : زمانه به کسی که رندی را پادشاهی می دانست تاج رندی را داده است ، نه به هر کس . [ افسر = تاج / سرافرازی = فرازیدن / سرفراز = عالی جناب و سربلند ]"
      },
      {
        "text": "بر آستانهٔ میخانه هر که یافت رَهی / ز فیضِ جامِ مِی اَسرار خانقَه دانست",
        "explanation": "هر که به آستانۀ میخانه ره یافت . از فیضِ قدحِ باده به اسرار اهل خانقه پی برد . یعنی در اثر کیفیت باده ، اهل شده و بالاخره اهلِ کشف می شود که چیزی برایش مخفی نمی ماند . [ فیض = در لغت وقتی که آب رودخانه طغیان می کند و دو طرف وادی را فرا می گیرد فیض گویند ]"
      },
      {
        "text": "هر آن که رازِ دو عالم ز خطِ ساغَر خواند / رُموزِ جامِ جم از نقشِ خاکِ ره دانست",
        "explanation": "هر آن کس که اسرار دو عالم را از خط وجه ساقی خواند ، اسرار و رموز جام جم را از نقش خاک دانست . حاصل کلام : کسی که به اسرار دو عالم مطلع باشد . سِرِ جام جم در نزد او از امور جزئیه است که می تواند آن را از نقوش خاک راه بفهمد . [ رموز = جمع رمز است به معنی اشاره با چشم و ابرو اما در اینجا یعنی اسرار/ خاک ره = مراد اثر پای که در راهها دیده می شود / خط ساغر = مراد ابیاتی است که به اطراف قدح ، با آب طلا می نویسند . ]"
      },
      {
        "text": "ورایِ طاعتِ دیوانگان ز ما مَطَلَب / که شیخِ مذهبِ ما عاقلی گُنَه دانست",
        "explanation": "غیر از طاعت دیوانگان از ما طاعتِ دیگر مخواه . زیرا شیخ و پیر مذهب ما عاقل بودن را گنه دانسته است . یعنی ما که عشاق مجنونیم . از ما تکلیف عبادات و طاعت را مخواه ، زیرا تکلیف از ما ساقط است . [ ورای = در اینجا یعنی غیر ]"
      },
      {
        "text": "دلم ز نرگسِ ساقی اَمان نخواست به جان / چرا که شیوهٔ آن تُرکِ دل سیه دانست",
        "explanation": "دل و جانم از چشمِ دل سیه ساقی امان نخواستند . یا خودِ دلم با دادن جان امان نخواست . زیرا از فن و شیوۀ آن تُرکِ دل سیاه و بی رحم فهمید که امان بده نیست پس تَرکِ طلب کرد . [ ترک سیه دل = مراد چشم ساقی است و مراد از دل سیاه مردمک است که سیاه است و بی امان بودنش به واسطه دل سیهی است ]"
      },
      {
        "text": "ز جورِ کوکبِ طالع ،سَحَرگَهان چشمم / چنان گریست که ناهید دید و مَه دانست",
        "explanation": "چشمم هنگام سحر از جورِ ستارۀ اقبالم چنان گریست که حتی گریستن مرا ستارۀ زهره دید و ماه هم از آن باخبر گشت . یعنی گریه من از عناصر تجاوز کرده به افلاک و نجوم رسیده است . خواجه در این بیت از نحوست طالع شکوه دارد . [ سحر گهان = هنگام سحر / ناهید = نام یکی از سیارات سبعه است که به عربی آن را زهره گویند و از پایین به بالا ، ستارۀ فلک سوم است . منظور از پایین به بالا ترتیب قرار گرفتن افلاک است . ]"
      },
      {
        "text": "حدیثِ حافظ و ساغر که می‌زند پنهان / چه جایِ محتسب و شِحنه، پادشَه دانست",
        "explanation": "داستان حافظ و پنهانی ساغر زدنش یعنی باده خوردنش را نه تنها محتسب و شحنه فهمیده است بلکه شخص شاه هم از آن خبر دارد . حاصل کلام : از کارهای نهانی حافظ علاوه بر آنکه اعیان ناس اطلاع دارند و پادشاه هم با خبر است . [ حدیث = در اینجا یعنی داستان / شحنه = آبدار باشی / محتسب = در زمان های قدیم ناهی منکرات بوده است ]"
      },
      {
        "text": "بلندمرتبه شاهی که نُه رِواقِ سِپِهر / نمونه‌ای ز خَمِ طاقِ بارگَه دانست",
        "explanation": "شاه مذکور یک شاه بلند مرتبه ای است که رواق نه فلک را نمونه ای از خم بارگاه خود دانست . یعنی در نَفسِ خود نه فلک را از خمِ بارگاه خود یک اورنگ تصور کرده ، چون فلک هم منحنی و طاق نما است . [ رواق = سقفی که مقدم خانه سازند / رواق نهم = کنایه از فلک نهم یا فلا الافلاک است ]"
      }
    ]
  },
  {
    "title": "غزل شمارهٔ ۴۸ حافظ",
    "verses": [
      {
        "text": "صوفی از پرتو مِی رازِ نهانی دانست / گوهرِ هر کس از این لعل، توانی دانست",
        "explanation": "صوفی از صفا و ضیاء مِی اسرار نهانی را دریافت . یعنی مِی اشعه انداخت و احوال اسراری که مخفی بود از اشعه و پرتو آن ظاهر و هویدا گشت . می توانی گوهرِ هر کس را از این لعل بشناسی . زیرا مشهور است که شراب گوهرِ هر کس را آشکار می سازد . [ پرتو = نور ، اثر هر چیز را پرتو گویند / لعل = در اینجا یعنی مِی ]"
      },
      {
        "text": "قدر مجموعهٔ گل، مرغِ سَحَر داند و بس / که نه هر کو ورقی خواند، معانی دانست",
        "explanation": "قدرِ مجموعۀ گل را فقط بلبل می داند و غیر از بلبل ، مرغ دیگر نمی داند . زیرا هر کس که یک ورق درس خواند ، معنی دان نمی شود پس هر مرغی که ناله و فغان بکند قدرِ گل را نمی داند ."
      },
      {
        "text": "عرضه کردم دو جهان بر دلِ کاراُفتاده / به جز از عشقِ تو باقی همه فانی دانست",
        "explanation": "هر دو عالم را به دلِ مُجَرَبم عرضه کردم . فقط عشق تو را باقی دانست و سایر چیزها را تماماََ فانی خواند . [ کار افتاده = تجربه دیده ، مجرب ]"
      },
      {
        "text": "آن شد اکنون که ز اَبنایِ عَوام اندیشم / مُحتَسِب نیز در این عیشِ نهانی دانست",
        "explanation": "آن اعتبار گذشت که از مردم و یا تشنیع و تمسخر مردم پروا داشته باشم . یعنی به واسطۀ ترس از طعن و سرزنش مردم عیش خود را قطع نمایم . زیرا محتسب هم از وجود یک عیش نهانی که در اثر عدم مبالات از مردم به آدم دست می دهد با خبر گشته است ، یا خودِ محتسب هم از عیش نهانی من آگاه است . [ شد = رفت / ابناء = پسران / اندیشم = در اینجا به معنای مبالات و پروا تعبیر می شود ]"
      },
      {
        "text": "دل‌بر، آسایش ما مَصلحتِ وقت ندید / ور نه از جانبِ ما دل‌نگرانی دانست",
        "explanation": "دلبر آسایش و صفای ما را مناسب وقت ندید . یعنی آسایش و راحت ما را به تأخیر انداخت و گرنه از طرف ما انتظار و انجذاب و میل خاطر را نسبت به خود می داند . یعنی می داند که ما طالب و راغب وصلِ او هستیم اما تأمینِ آسایش ما را مناسب و مقتضای حال ندید ، از آن جهت تأخیر کرد و اهمال نمود ."
      },
      {
        "text": "سنگ و گِل را کُنَد از یُمنِ نظر لعل و عقیق / هر که قَدرِ نفسِ بادِ یمانی دانست",
        "explanation": "هر کس که نَفَسِ بادِ یمانی را بداند . سنگ و خاک را به یُمنِ التفات لعل و عقیق کند . یعنی هر کس قدرِ معنایی که این حدیثِ شریف بدان اشاره می کند بداند . سنگ و خاک را به یُمنِ التفات لعل و عقیق کند . حاصل کلام : کسی که به حضرت اویس قرنی محبت کرد و یا مطلقاََ قدرِ اولیاء را دانست و نیز کسی که به اهل الله محبت نموده و قدرِ آن ها را بداند به سلک آن ها منسلک گردد و سنگ و خاک را لعل و عقیق کند عجیب نیست . [ باد یمانی = این عبارت تلمیح است به حدیث مشهور که پیامبر (ص) فرموده است و اشاره ای است به آمدن اویس قرنی پس از چندین سال ]"
      },
      {
        "text": "ای که از دفترِ عقل، آیت عشق آموزی / ترسم این نکته به تَحقیق ندانی دانست",
        "explanation": "ای کسی که از دفتر عقل آیت عشق می آموزی . یعنی می خواهی با دلائل عقلی به مرتبۀ عشق واصل شوی و یا آرزو داری با ادلّه عقلیه و براهینِ نقلیه درس عشق بیاموزی . می ترسم که قادر نشوی این نکتۀ عشق را به معنای حقیقی آن دریابی . زیرا که عقل و عشق از اضدادند و لازمۀ آموختن حقیقی آن سلب عقل است و غیر از آموختن نفس است ."
      },
      {
        "text": "مِی بیاور که ننازد به گلِ باغِ جهان / هر که غارت‌گریِ بادِ خزانی دانست",
        "explanation": "مِی بیار که هر کس از یغماگری باد خزان خبردار شد . هرگز به گلِ باغ جهان فخر نکند . یعنی کسی که از فنا و زوال دنیا آگاه باشد به اموال و اسباب آن فخر نمی کند . [ ناز = فخر / ننازد = فخر نکند / غارتگری = یغماگری ]"
      },
      {
        "text": "حافظ این گوهرِ مَنظوم که از طَبع اَنگیخت / زَ اثرِ تربیتِ آصِفِ ثانی دانست",
        "explanation": "این گوهرِ منظوم یعنی این اشعاری که حافظ از طبع خود اخراج و اظهار نموده است . همه را در اثر تربیت آصف ثانی می داند یعنی در اثرِ توجه و تربیت قوام الدین حسن به اینگونه گوهرِ منظوم مالک شده است . [ گوهر منظوم = منظور اشعار خواجه است / آصف ثانی = مراد قوام الدین حسن است که مربی خواجه بوده و در اشعار حافظ هر جا که ذکر آصف ثانی و یا آصف ، بیاید منظور همان قوام الدین حسن است . ]"
      }
    ]
  },
  {
    "title": "غزل شمارهٔ ۴۹ حافظ",
    "verses": [
      {
        "text": "روضهٔ خُلدِ برین خلوتِ درویشان است / مایهٔ مُحتشمی، خدمتِ درویشان است",
        "explanation": "باغ فردس برین همان خلوت درویشان است و خدمت به درویشان سرمایۀ عظمت و شکوه می باشد . و بالعکس یعنی خلوت درویشان از لحاظ ذوق و صفایی که دارد همان خلد برین است و کسی که خلوت درویشان را دریابد و ذوق و صفای آن را درک نماید همان جنت را به دست آورده و خدمت به درویشان سرمایۀ عزت و سعادت است . [ خلد = جنت / برین = اعلا / خلد برین = جنت اعلا / محتشمی = سروری / درویشان = در بیت مراد اهل الله است ]"
      },
      {
        "text": "گَنج عُزلت که طِلِسماتِ عجایب دارد / فتحِ آن در نظرِ رحمتِ درویشان است",
        "explanation": "کنج انزوا که طلسم های عجیب دارد . فتح آن در نظر درویشان است یعنی واصلین اگر به کسی با نظر رحمت بنگرند اختیار عزلت برای آن شخص ضروری است . زیرا تا انزوا نگزیند به مرادش واصل نخواهد شد . [ کنج عزلت = انزوا در یک گوشه ]"
      },
      {
        "text": "قصرِ فردوس که رضوانش به دَربانی رفت / مَنظَری از چمنِ نُزهَتِ درویشان است",
        "explanation": "کوشک جنت که رضان دربانی آن را دارد . در چمن نزهت درویشان یک نظرگاه است یعنی فردوس از سرور و حبور و ذوق و صفای درویشان یک نمونه است . [ قصر = کوشک / فردوس = جنت / رضوان = دربان بهشت است / دربان = نگهبان ]"
      },
      {
        "text": "آن چه زر می‌شود از پرتو آن قلبِ سیاه / کیمیاییست که در صحبتِ درویشان است",
        "explanation": "آن چیزی که قلب سیاهی چون قیر و قلب سختی چون سرب ، از اثر و ضیاء آن صاف گشته و چون طلای خالص پاک می شود . کیمیایی است که در اثر ملازمت و مصاحبت درویشان بدست می آید . یعنی هر آنکه با اهل الله مصاحب شود هر قدر ناقص و ابتر هم باشد در اثر مصاحبت آنان فاضل و کامل می گردد . [ قلب سیاه = به دو معنا آمده . یکی سکۀ نادرست و دوم به معنی دل تیره / صحبت = ملازمت و مصاحبت ]"
      },
      {
        "text": "آن که پیشش بِنَهَد تاجِ تکبر، خورشید / کبریاییست که در حِشمتِ درویشان است",
        "explanation": "آن کس که در برابرش خورشید تاج تکبر را ترک کند آن عظمتی است که در حشمت درویشان است . یعنی خورشید با این همه تکبر و ترفع در برابر حیا و کبریای درویشان ترک تکبر می کند . حاصل کلام : این که در برابر کبریا و حشمت درویشان و از اینکه درویشان شرایط آداب و ارکان را به جا می آورند یعنی ادب را رعایت می کنند ، خورشید شرمنده است . [ تکبر = خود را بهتر و بالاتر از همه دانستن / کبریا = عظمت و بزرگی / حشمت = عظمت ]"
      },
      {
        "text": "دولتی را که نباشد غم از آسیبِ زَوال / بی‌تَکَلُف بشنو، دولتِ درویشان است",
        "explanation": "دولتی که رنج و زوال نیستی نداشته باشد . یعنی از زوال و نیستی مصون و محفوظ باشد . بی زحمت بشنو که این دولت ، دولت درویشان است ."
      },
      {
        "text": "خسروان، قبلهٔ حاجاتِ جهانند ولی / سببش بندگیِ حضرتِ درویشان است",
        "explanation": "پادشاهان قبلۀ حاجات دعا هستند . چون همۀ مردم به آنها عرض حاجت نموده و به درگاهشان دعا می کنند و سبب این یعنی این که پادشاهان کعبۀ آمال مردم می باشند . همان بندگی است که در حضور درویشان دارند ."
      },
      {
        "text": "رویِ مقصود که شاهان به دعا می‌طَلبند / مَظهَرَش آینهٔ طَلعَتِ درویشان است",
        "explanation": "روی مقصود که پادشاهان آن را با دعا طلب می کنند . مظهر آن آیینۀ روی فقرا است . یعنی دیدن روی مبارک اهل الله ، همان دیدن روی مقصود می باشد . [ مظهرش = محل ظهور / مراد از طلعت در اینجا صورت است ]"
      },
      {
        "text": "از کران تا به کران، لشکر ظُلم است ولی / از اَزَل تا به اَبَد، فرصتِ درویشان است",
        "explanation": "از ابتدا تا انتهای عالم لشکر ظلم است . یعنی همه جا را ظلم فرا گرفته . یا سراسر عالم را ظلم فرا گرفته و از ازل تا به ابد همین طور بوده ، اما نصرت و فرصت از آنِ درویشان است . یعنی به هر کجا نظر کنند آن جا را فتح می کنند ."
      },
      {
        "text": "ای توانگر مَفُروش این همه نِخوَت که تو را / سر و زر در کَنَفِ همتِ درویشان است",
        "explanation": "ای شخص غنی و مالدار ، این همه تکبر و تعظم مفروش . زیرا سر و مال و مایملکِ تو در سایه همّتِ درویشان حاصل شده یعنی از برکت همّتِ آنهاست که تو دارای مال و ملک و ثروت شده ای . چنان که اگر آنها را از توجه به تو باز دارند و همّت شان را از تو منقطع نمایند . تمام مایملک تو از بین می رود . [ توانگر = صاحب قدرت و در اینجا یعنی مالدار و غنی / نخوت = تکبر / کنف = پناه ]"
      },
      {
        "text": "گنجِ قارون که فرو می‌شود از قَهر هنوز / خوانده باشی که هم از غِیرتِ درویشان است",
        "explanation": "شاید در تفاسیر و تواریخ خوانده ای که گنج قارون که هنوز هم از قهر خدا فرو می رود . سبب فرو رفتن آن از غیرت درویشان است . در اینجا مراد از درویشان فقرا است . [ گنج = مال و ثروت / فرو می رود = غرق می شود ولی در اینجا یعنی به طرف پایین می رود ]"
      },
      {
        "text": "حافظ ار آبِ حیاتِ اَزَلی می‌خواهی / مَنبَعَش خاکِ درِ خلوتِ درویشان است",
        "explanation": "ای حافظ در آستانۀ درویشان ادب را رعایت کن که پادشاهی مملکت تماماََ از بندگی حضور درویشان است . یعنی سلطنت دنیا در اثر مودت و محبت به فقرا است . حاصل کلام : پادشاهان به دعای اهل الله محتاج اند و یا پادشاهان محتاجانِ دعای اهل الله هستند ."
      },
      {
        "text": "من غلامِ نظرِ آصِفِ عهدم کو را / صورتِ خواجگی و سیرتِ درویشان است",
        "explanation": "من غلام و بندۀ وزیر اعظم وقتم که صورتش ، صورت خواجگان و سیرتش درویشانه است . یعنی ظاهرش اکابرانه و باطنش فقیرانه می باشد . [ سیرت = خلق و خوی / مراد از آصف عهد ، وزیر وقت قوام الدین حسن می باشد ]"
      }
    ]
  },
  {
    "title": "غزل شمارهٔ ۵۰ حافظ",
    "verses": [
      {
        "text": "به دامِ زلفِ تو دل مبتلایِ خویشتن است / بکُش به غمزه که اینَش سزایِ خویشتن است",
        "explanation": "دل ، خودش ، خود را گرفتار دام زلف تو کرده است . یعنی کسی دیگر سبب ابتلای او نشده است . پس حالا با غمزه ات او را هلاک کن که شایسته همین است . زیرا برای چه خود را به چنین مشکلی گرفتار کرده که کسی نمی تواند خلاصش نماید . [ مبتلای خویشتن = سبب ابتلای خود گشته / سزای خویشتن = یعنی سزاوارش است ]"
      },
      {
        "text": "گَرَت ز دست برآید مُرادِ خاطرِ ما / به دست باش که خیری به جایِ خویشتن است",
        "explanation": "اگر از دست تو برمی آید که مراد خاطر ما را برآوری . زود باش که این هم در جای خود یک عمل خیر است . یعنی مراد خاطر کسی را برآوردن در جای خود یک امر خیر است . [ بدست باش = زود باش ]"
      },
      {
        "text": "به جانت ای بتِ شیرین دهن که همچون شمع / شبانِ تیره، مُرادم فنایِ خویشتن است",
        "explanation": "به جانت قسم ای بت شیرین من ، یعنی ای محبوب من ، مرادم چون شمع در شب های تاریک افنای خویشتن است ."
      },
      {
        "text": "چو رای عشق زدی با تو گفتم ای بلبل / مَکُن که آن گلِ خندان به رای خویشتن است",
        "explanation": "خواجه خطاب به بلبل می فرماید : چون به فکر عشق افتادی و تدبیر عاشقی را ریختی . ای بلبل ، سخنم و نصیحتم به تو این است که به فکر عشق مباش ، زیرا آن گل خودرُو به سخن و نصیحت کس عمل نمی کند . یعنی خودرأی و خودپسند است . و هرگز به فکر کسی تابع نمی شود . پس با این وصف ای عندلیب دچار زحمت می شوی ، بیا و از این خیال منصرف شو . [ رأی = فکر / گل خودرُو = گلی را گویند که خود به خود روییده باشد یعنی در اثر تربیت و توجه کسی وجود پیدا نکرده ]"
      },
      {
        "text": "به مُشکِ چین و چِگِل نیست بویِ گُل مُحتاج / که نافه‌هاش ز بندِ قَبایِ خویشتن است",
        "explanation": "بوی لطیف و فرح بخش گل به مشک چین و چگل احتیاج ندارد . زیرا بوی لطیف چون مشک از خوبی قبای خویشتن است . یعنی از باغ خودش است حاصل کلام : این که هر کس که در فن خود کامل و ماهر باشد محتاج استغاثه از دیگران نمی شود . مراد از قبا ، خودِگل و منظور از بند آن ، متصل و ممتزج بودن گل است . [ نافه = غلاف مشک است / چگل = در ترکستان جایی را گویند که زیبایان زیاد دارد که جملگی بت پرست اند / چین = یک معنای آن پیچ و شکنی است در زلفان و گیسوان محبوب ها و گاهی گرهی است که در ابروانشان پیدا می شود . و دیگر : شهری است در ترکستان که کاسه های چینی از آنجا می آید و زیبایان چینی ضرب المثل شده اند . چون همگی دارای صورت سفید و چشم و ابروی مشکی اند . ]"
      },
      {
        "text": "مرو به خانهٔ اربابِ بی‌مُروتِ دهر / که گنجِ عافیتت در سرایِ خویشتن است",
        "explanation": "به درِ خانه ثروتمند بی مروت دنیا مرو . که گنج عافیت ، در سرای خودت است . حاصل کلام : در خانۀ خود با توکل و قتاعت زندگی کردن خیلی بالاتر است از رفتن به در خانۀ ارباب بی مروت زمانه که قدر و ارزش شخص را نمی دانند . [ ارباب = جمع رب به معنی اصحاب ]"
      },
      {
        "text": "بسوخت حافظ و در شرطِ عشقبازیِ او / هنوز بر سرِ عهد و وفایِ خویشتن است",
        "explanation": "حافظ سوخت در حالی که در شرط عشق و جانبازی هنوز هم نسبت به عهد و پیمان اولیه خود وفادار است . یعنی با این که در راه عشق و محبت جانانش محو شده ولی باز هم به عهد خود وفا دار است . حاصل کلام : از جان گذشت ولی از جانان نگذشت ."
      }
    ]
  },
  {
    "title": "غزل شمارهٔ ۵۱ حافظ",
    "verses": [
      {
        "text": "لعلِ سیرابِ به‌خون‌تشنه‌، لب یار من است / وز پی دیدنِ او دادنِ جان کار من است",
        "explanation": "لعل به خون تشنه و تر و تازه ، لب یار من است . و برای دیدن لب یار یا برای دیدن خودِ جانان و یا بعد از دیدن جانان و یا لب جانان ، کارِ من جان دادن است . [ لعل = اسم یک گوهر مشهور و معین / سیراب / در لغت به معنی از آب سیر گشته ولی مجازاََ به معنی طراوت و لطافت است / به خون تشنه = تشنه خون ، عبارت است از سرخی زیاد ]"
      },
      {
        "text": "شرم از آن چشمِ سیه بادش و مژگان دراز / هر که دل بردنِ او دید و در انکارِ من است",
        "explanation": "از آن چشمان سیاه و مژگانِ دراز ، شرمش باد هر آن که دلبری و شیوۀ آن جانان را دیده و با وجودِ این در انکار من است . یعنی شرمنده باد آن کسی که سود او جنون و رسوایی مرا انکار می کند . زیرا جانان با آن چشم و مژگان به هر که توجه کند . اسیر کمند عشق می کندش و بعد از عشق دیوانگی و جنون ضروری است . [ برخی گویند : غرض از انکار من یعنی عشق مرا انکار می کند . یعنی گوید تو عاشق نیستی ]"
      },
      {
        "text": "ساروان رَخت به دروازه مَبَر‌، کان سرِ کو / شاهراهی‌ست که منزلگهِ دلدارِ من است",
        "explanation": "ای ساربان رخت و اثواب مرا از دروازۀ شهر بیرون مبر ، زیرا سر کوی آن جانان شاه راهی است که هم آنجا سر منزل دلدار من است . یعنی مسیر و گردشگاهش است . زیرا آن محله و آن سر کوی ، مجمع دلبران است . پس در اینصورت آنجا را ترک می کنی کجا می روی . [ ساربان = شتربان / رخت = اثواب خانه / دروازه = درهای محله که شب ها برای ایمن ماندن از ورود دزد بسته می شود / شاهراه =یعنی بهترین راه زیرا شاه به معنای بهتر و خوب است / سر منزل = ابتدای محل نزول ]"
      },
      {
        "text": "بندهٔ طالعِ خویشم که در این قحطِ وفا / عشق آن لولیِ سرمست‌، خریدار من است",
        "explanation": "غلام طالع خود هستم که در این قحطی وفا ، یعنی در دورانی که کسی به کسی وفا نمی کند . این از اقبال من است که عشق و محبت آن لولی مرا بی اختیار به خود جذب نموده ، عاشق خود کرده است . [ قحط = نایاب / قحط وفا = کسی به کسی وفا نکند / لولی = نام طایفه ای از کولیان عجم است که مابین شیراز و اصفهان ییلاق قشلاق دارند / سرمست = سرخوش ]"
      },
      {
        "text": "طَبلِهٔ عطرِ گل و زلفِ عبیر افشانش / فیضِ یک شَمِّه ز بوی خوشِ عطارِ من است",
        "explanation": "طبلۀ عطر گل ، مراد خود گل است و زلف عبیر افشان ، باز هم مراد خود گل است ، یک فیض جزیی است از بوی خوش عطار من . یعنی گل ، بوی خوش و معطر خود را از جانان من استقاضه کرده است . حاصل کلام : بوی خوشی که در گل وجود دارد یک شمه و یک ذره از بوی خوش جانان من است . [ طبله = تقریباََ مثل طبق است ولی گرد نیست / فیض = در اصطلاح بهره و نفعی به کسی رسیدن ]"
      },
      {
        "text": "باغبان همچو نسیمم ز درِ خویش مران / کآبِ گلزارِ تو از اشکِ چو گلنارِ من است",
        "explanation": "ای باغبان مرا چون نسیم از درِ باغ مَران . یعنی نسیم ، درِ باغ قرار نگرفته زود می گذرد . پس حالا مرا هم مانند نسیم مکن . یعنی زود از درِ باغ مرانم . بلکه بگذار وارد باغت شوم و آن را سیر و تماشا نمایم و در گوشه ای از آن قرار بگیرم . زیرا آب گلزار تو از اشک چون گلنار چشم من است . یعنی باغت از اشک چشم من سیراب می شود . [ باغبان = باغ چی یا باغچه چی ]"
      },
      {
        "text": "شربتِ قند و گلاب از لبِ یارم فرمود / نرگس او که طبیبِ دلِ بیمارِ من است",
        "explanation": "چشمان چون نرگس او که طبیب دلِ خستۀ من است . برای مداوا از لب یار شربت گلابدار برایم تجویز کرده است ."
      },
      {
        "text": "آن که در طرزِ غزل نکته به حافظ آموخت / یارِ شیرین‌سخنِ نادره‌گفتارِ من است",
        "explanation": "آنکه در طرز و اسلوب غزل گفتن به حافظ نکته آموخت . یار شیرین بیان و نادره گفتار من است . [ طرز = نمط و اسلوب / نادره گفتار = مراد از کسی که سخنان او را کسی دیگر نتواند بگوید ]"
      }
    ]
  },
  {
    "title": "غزل شمارهٔ ۵۲ حافظ",
    "verses": [
      {
        "text": "روزگاریست که سودایِ بتان دینِ من است / غمِ این کار‌، نشاطِ دلِ غمگینِ من است",
        "explanation": "مدتی است که سودای محبوبان عادت من شده ، یعنی خیلی زمان است که عشق ورزی به جوانان پیشۀ من شده است و غم این کار یعنی غمِ عشق ورزیدن به جوانان سبب نشاط دلِ غمزده من است . یعنی غم عشق این ها را خوردن سبب سرور و وجد دلِ محزون من است . [ دین = در اینجا به معنای عادت تعبیر می شود ]"
      },
      {
        "text": "دیدنِ رویِ تو را دیدهٔ جان‌بین باید / وین کجا مرتبهٔ چشمِ جهان‌بینِ من است؟",
        "explanation": "برای دیدن روی تو چشم جان بین لازم است و چشم جهان بین من شایستگی این کار را ندارد . حاصل این که برای مشاهدۀ ارواح ، چشم باید توانا و قادر باشد . چشم من که فقط اجسام را می بیند ، پس آن شایستگی که برای دیدن « رویِ چون جانِ » تو لازم است . او ندارد . [ جان بین = بینندۀ جان / جهان بین = بینندۀ جهان ]"
      },
      {
        "text": "یارِ من باش که زیبِ فلک و زینتِ دهر / از مه روی تو و اشکِ چو پروینِ من است",
        "explanation": "یار من باش که زینت و زیور فلک و زمان ، از زوی چون ماهِ تو و از اشکِ چون پروین من است . یعنی در زینت دادن عالم هر دومان مناسبت داریم . [ زیب = زینت / دهر = زمان / عبارت «مه روی» به زیب فلک و «اشک پروین» به زینت دهر مربوط است ]"
      },
      {
        "text": "تا مرا عشقِ تو تعلیمِ سخن گفتن کرد / خلق را وردِ زبان، مدحت و تحسینِ من است",
        "explanation": "از وقتی که عشق تو مرا سخن گفتن تعلیم داد . یعنی در ادای کلام استادم شد . وردِ زبان مرده ، مدح و تحسین من است ."
      },
      {
        "text": "دولت فقر خدایا به من ارزانی دار / کاین کرامت سببِ حشمت و تمکینِ من است",
        "explanation": "خدایا ، دولت فقر لایق ام کن زیرا که این کرامتِ فقر سبب جاه و جلال و عظمت من است . مراد از فقر اینجا فقر حقیقی است که حضرتِ صدرِ نبوت بدان فخر کرده است نه فقر ظاهری که افلاسِ بی فایده است . چون مفلسان زمانه که از نیافتن چیز افلاس می کشند . این است که خواجه می فرماید : یارب به من فقری که انبیاء و اولیاء اختیار کرده اند ارزانی فرما که سبب حشمت من همان فقر است . [ ارزانی = لایق ]"
      },
      {
        "text": "واعظِ شَحنه‌شناس این عظمت گو مفروش / زان که منزلگهِ سلطان، دلِ مسکینِ من است",
        "explanation": "به واعظ شحنه شناس بگو این همه به من بزرگی مفروش . زیرا دلِ مسکین من منزل پادشاه است و همان شحنه ای که تو به وجود او می بالی . غلامی است از غلامان آن شاه . یعنی اگر واعظ با شحنه آشنا است ما با پادشاه آشناییم . [ شحنه = نایب و میراب را گویند ]"
      },
      {
        "text": "یا رب این کعبهٔ مقصود تماشاگه کیست؟ / که مغیلانِ طریقش گل و نسرینِ من است",
        "explanation": "یارب آن کعبۀ مراد ، تماشاگه  کیست که خارِ مغیلانِ راهش برایم گل و نسرین است . یعنی عجبا آن جانان به که عرض جمال می کند که رقبا و اغیارش برایم گل و گلشن است . حاصل کلام : آن جانان که کعبۀ مقصود است . نظرگه و تماشاگه کیست . آن چنان مقصودی که مغیلان فراق و هجرانش و یا مغیلان غموم و همومش برایم گل و نسرین است . [ مغیلان = نوعی درخت است که خارهای بلند دارد و در راه مکه دیده می شود"
      },
      {
        "text": "حافظ از حشمتِ پرویز دگر قصه مخوان / که لبش جرعه‌کش خسرو شیرین من است",
        "explanation": "ای حافظ از حشمت و عظمت پرویز قصه مخوان . یعنی بزرگی و حشمت او را به تفصیل شرح مده و بیان مکن زیرا لب او جرعه کش جانان شیرین من است . یعنی کاسه لیس و جرعه کش است و در ردیف خدمتکارانش می باشد . حاصل کلام : تا قصص و حکایت و شرح حال جانان من است . داستان های آنان را مخوان  که کسی گوش نمی کند . زیرا حشمت و عظمتی که این دارد او ندارد . پس حکایاتش هم عظیم است . [ مراد از پرویز ، خسرو پرویز پسر هرمز و نوه نوشیروان است / خسرو شیرین = مراد از خسرو در این بیت مطلقاََ پادشاه است و شیرین به معنی لذیذ و زیبا . پس خسرو شیرین ، یعنی پادشاه زیبا که کنایه از جانان است . ]"
      }
    ]
  },
  {
    "title": "غزل شمارهٔ ۵۳ حافظ",
    "verses": [
      {
        "text": "منم که گوشهٔ میخانه خانقاهِ من است / دعایِ پیرِ مغان وردِ صبحگاهِ من است",
        "explanation": "من آن کسم که گوشۀ میخانه خانقاهِ من است . و دعا کردن به پیرِ مغان هر سحر وردِ من است . [ منم = من آن کسم / خانقاه = خانگاه ، تکیۀ صوفیان را گویند / صبحگاه = هنگام صبح ]"
      },
      {
        "text": "گَرَم ترانهٔ چنگ صَبوح نیست چه باک / نوایِ من به سحر آهِ عذرخواهِ من است",
        "explanation": "اگر من ترانه و آواز جنگِ صبوح ندارم چه باک ، زیرا عذرخواهی من به صباح برایم همان نوای چنگ و ارغنون است . یعنی اگر با چنگ و نای و عود و سازهای دیگر ذوق و صفایی ندارم . در عوض هر سحر اذکاری که می کنم و توبه و استغفاری که می نمایم و اورادی که می خوانم . برایم نوای چنگ و نای و ارغنون است . [ در این بیت «صبوح» را مجازاََ به معنی «صباح» گرفته است و اِلّا صبوح به معنی « هنگام صباح باده نوشیدن » است / نوا = آواز و نغمه / عذرخواه = کسی که پوزش می خواهد ]"
      },
      {
        "text": "ز پادشاه و گدا فارغم بحمدالله / گدایِ خاکِ درِ دوست، پادشاه من است",
        "explanation": "به حمدالله از گدا و شاه فارغم . چون پادشاه من آن گدایی است که ملازم خاکِ درِ دوست است . یعنی از پادشاهان و گدایان دنیا فارغم ، پس پادشاهِ من آن گدای بی نوایی است که ملازمِ آستانۀ جانان است ."
      },
      {
        "text": "غرض ز مسجد و میخانه‌ام وصال شماست / جز این خیال ندارم خدا گواهِ من است",
        "explanation": "غرضم از مسجد و میخانه ، وصال شما است و خدا ، گواهِ من است که خیالی و فکری جز این ندارم . یعنی هر کجا باشم وصال تو در فکر و خیالم است ."
      },
      {
        "text": "مگر به تیغ اجل خیمه بَرکَنَم ور نی / رمیدن از درِ دولت نه رسم و راهِ من است",
        "explanation": "مگر با شمشیر اجل خیمۀ وجودم را بر کنم . واِلّا رمیدن از درِ دولت ، عادت و طریق من نیست . یعنی اگر بمیرم که درِ جانان را ترک نمایم . زیرا دولت در این در و سعادت در این باب است . [ خیمه = چادر را گویند ولی در اینجا «خیمه وجودمان» مراد است / رمیدن = ترس توأم با فرار ]"
      },
      {
        "text": "از آن زمان که بر این آستان نهادم روی / فرازِ مسندِ خورشید، تکیه‌گاهِ من است",
        "explanation": "از آن زمان که به آستان جانان رو نهادم . مقام و تکیه گاهم یعنی قرارگاهم از فلک شمس بالاتر شده است . یعنی به کمال اوجِ عزت و رفعت رسیدم . [ فراز = بالا / مسند = تکیه گاه / فراز مسند خورشید = مراد فلک چهارم که فلک خورشید است ]"
      },
      {
        "text": "گناه اگر چه نبود اختیارِ ما حافظ / تو در طریقِ ادب باش، گو گناهِ من است",
        "explanation": "دلبر بی وفا را دوست داشتن گناه است . اما این گناه را من به اختیار خود مرتکب نشده ام . چون در عشق دلبر من بی اختیارم . اما تو حافظ ، شرط ادب را رعایت کن و بگو این گناه از خودِ من است . یعنی بگو که جانان بی وفا را من به اختیار خود انتخاب نمودم و دوستش دارم و در این خصوص ، جزیی اختیار در دست من بوده است . [ غرض این است که اختیار را به کل سلب ننماید که مذهب جبر لازم آید . ]"
      }
    ]
  },
  {
    "title": "غزل شمارهٔ ۵۴ حافظ",
    "verses": [
      {
        "text": "ز گریه مَردُمِ چشمم نشسته در خون است / ببین که در طلبت حالِ مَردُمان چون است",
        "explanation": "از شدّتِ گریه مردمک به خون نشسته . یعنی غرق خون گشته است . حال ببین که در طلبِ تو حالِ مردم چگونه است . حاصل کلام : هر که طالب تو باشد باید خیلی خون ها بخورد تا وصالت دست دهد . [ مردمِ چشم = مردمک چشم ]"
      },
      {
        "text": "به یادِ لعلِ تو و چشمِ مستِ میگونت / ز جامِ غم، می لعلی که می‌خورم خون است",
        "explanation": "به یاد لب لعل تو و نیز و به یاد چشم مست مم گونِ تو . شراب سرخی که از پیاله غم کی خورم ، خون است یا شراب سرخی که می خورم خون است ."
      },
      {
        "text": "ز مشرقِ سرِ کو آفتابِ طلعتِ تو / اگر طلوع کند، طالعم همایون است",
        "explanation": "از مشرقِ سرِ کویت اگر آفتابِ طلعت طلوع کند . دلیلِ مبارکیِ ستارۀ من است . حاصل کلام : اگر آفتابِ طلعتِ تو را در انتهای کویت ببینم می دانم که ستارۀ بختم همایون است ."
      },
      {
        "text": "حکایتِ لبِ شیرین، کلام فرهاد است / شِکَنجِ طُرِّهٔ لیلی مقام مجنون است",
        "explanation": "کلام و صحبتِ فرهاد حکایت لب شیرین است یعنی فرهاد دائماََ از لبِ شیرین صحبت می کند و چین و شکن زلفِ لیلی ، مقامِ دل مجنون است . یعنی دلِ مجنون دائماََ در شکنج طرّۀ لیلی است . حاصل کلام : عاشق ، همیشه در آنجاست که جانانش است . [ شکنج = شکن ، مراد چین و شکن زلف / مقام مجنون است = مراد « مقام دل مجنون است » زیرا مقام دل عشاق در زلف و طرّه و گیسوی معشوق است ]"
      },
      {
        "text": "دلم بجو که قدت همچو سرو دلجوی است / سخن بگو که کلامت لطیف و موزون است",
        "explanation": "خاطرم را بدست آر و تسلی ام دِه زیرا قدّت چون سرو دلجو است و یا چون سرو ، دلجو است و حرف بزن که کلامت لطیف و موزون است و از هر لحاظ صفا می بخشد . [ دلم بجو = دلم را بدست آور و تسلی ام بده ]"
      },
      {
        "text": "ز دورِ باده به جان، راحتی رسان ساقی / که رنجِ خاطرم از جورِ دورِ گردون است",
        "explanation": "ای ساقی از دورِ باه به جان مان راحتی رسان . یعنی پیاله ای چند به ما بده . زیرا از جورِ دورِ گردون خاطرم رنجور و محزون است . پس باده بده که با کیفیت آن از رنج و الم خلاص شوم . [ ز دورِ باده = ز دورِ مجلس باده / رنج = زحمت ]"
      },
      {
        "text": "از آن دمی که ز چشمم برفت رودِ عزیز / کنارِ دامنِ من همچو رودِ جیحون است",
        "explanation": "از آن زمان که پسرِ عزیزم از دستم رفت . کنار دامن من و یا کنار دامنم و اطرافم چون رودِ جیحون . یعنی از کثرت گریه و بکاء در اطرافم دریاها و چشمه ها جاری شده . [ رود = در اینجا به معنای پسر ، در لحجه خراسانی بچه را گویند ]"
      },
      {
        "text": "چگونه شاد شود اندرونِ غمگینم؟ / به اختیار، که از اختیار بیرون است",
        "explanation": "دل غمگینِ من چگونه می تواند به اختیار خود شاد شود که این از اختیارش خارج است . یعنی اختیارش در دستِ خودش نیست . [ اندرون = درون ، داخل ، در اینجا به معنی قلب است / بیرون = خارج ]"
      },
      {
        "text": "ز بیخودی طلبِ یار می‌کند حافظ / چو مفلسی که طلبکارِ گنجِ قارون است",
        "explanation": "حافظ از بی خودی طالب یار است . چون مفلسی که طالب گنجِ قارون باشد . یعنی طالب شدن گدایی چون حافظ به یار . عیناََ مانند طالب بودن مفلسی به گنجِ قارون است . [ بیخودی = لایعقل / مفلس = کسی را گویند در عین حالی که صاحب ثروت است ولی برای خرج روزانه محتاج یک پول سیاه باشد / قارون = از خویشان حضرت موسی که به کثرت مال مشهور بوده ]"
      }
    ]
  },
  {
    "title": "غزل شمارهٔ ۵۵ حافظ",
    "verses": [
      {
        "text": "خَمِ زلفِ تو دامِ کفر و دین است / ز کارستانِ او یک شمه این است",
        "explanation": "ای جانان ، خم زلفت دام اهل کفر و اهل اسلام است . یعنی زلفت ، قلابی است برای صید کردن و جذب نمودن این ها ، و این کار شمه ای است از کارستانِ زلفت . یعنی صید و شکار کردن اهل کفر و اهل دین با دامِ زلف ، کمترین پیشه تو است . [ دام کفر و دین = یعنی چه کافر و چه مسلمان فرق نمی کند هر دو را شکار می کند / کارستان = محلی که در آنجا کارِ زیاد انجام داده شود مثل کارخانه / شمه = بوی خفیف و کم ، قلت هر چیزی ]"
      },
      {
        "text": "جمالت مُعجِزِ حُسن است لیکن / حدیثِ غمزه‌ات سحرِ مبین است",
        "explanation": "ای جانان ، جمالت معجز زیبایی است یعنی غایت حُسن به جمال تو منحصر است و حدیثِ غمزۀ چشمت سِحرِ آشکاره است . [ جمالت معجز حُسن است = در زیبایی به تمام زیبایان سَری و در تمام دنیا نظیر تو زیبایی وجود ندارد ]"
      },
      {
        "text": "ز چشمِ شوخِ تو جان کی توان برد؟ / که دایم با کمان اندر کمین است",
        "explanation": "از چشم موزون و از نگاه مطبوع تو ای جانان چگونه می شود جان به در برد . که دائم با کمانِ ابرو در کمین است . یعنی باد و ابروی کمانی دائماََ در صدد شکار جان است . پس جان چگونه از آن خلاص شود . [ شوخ = در این قبیل موارد یعنی خونگرم . و یا کسی که حرکاتش مطبوع و موزون است ]"
      },
      {
        "text": "بر آن چشمِ سیه صد آفرین باد / که در عاشق کُشی سِحرآفرین است",
        "explanation": "بر آن چشم سیاه جانان صد آفرین باد . زیرا که در عاشق کشی سحار ممتاز و بی نظیر است . [ عاشق کشی = کشنده عاشق / سِحر آفرین = خلق کننده سِحر ، سحار ]"
      },
      {
        "text": "عجب عِلمیست عِلم هیئت عشق / که چرخِ هشتمش، هفتم زمین است",
        "explanation": "علم هیأت عجب علمی است که از اشکال و قواعد عشق سخن می گوید که چرخ هشتم در برابر او مانند زمین هفتم است . [ هیأت = علمی است که از احوال ستارگان و وضع آنها نسبت به یکدیگر بحت می کند / چرخ هشتم = کنایه از فلک ثوابت است است . یعنی فلکی که کواکب ثابت در آن قرار دارند و مراد چرخ بلند و مقام و مرتبۀ عالی است . و هفتم زمین ، مقصود پایین ترین طبقۀ زمین ، اسفل السافلین ، و کنایه از پستی مقام است . چرخ هشتم به عنوان مقامی عالی به زمین هفتم به مثابۀ مقامی پست مقایسه شده . می گوید : چرخ هشتم در علم هیأت آنقدر ناچیز است که با پایین ترین طبقۀ زمین برابر است .\n\nحاصل معنی : تصورات و قراردادهای نجومی در باب افلاک نزد عارفان که از طریق عشق به عوالم بالا سیر می کنند ارزشی ندارد . چنانکه در نظر عارف چرخ هشتم که در نجوم آخرین مرحلۀ علم منجمان است با زمین هفتم که مقام پستی است برابر است . آخرین حد درک عقل و علم آغاز مرحلۀ عشق است ."
      },
      {
        "text": "تو پنداری که بدگو رفت و جان برد؟ / حسابش با کرام الکاتبین است",
        "explanation": "گمان مبری که بدگو یعنی ذمام و غیبت گو مُرد و جان خود را خلاص کرد یعنی با مردن جان خود را تخلیص کرد . زیرا حسابش هنوز با کرام الکاتبین تسویه نشده یعنی هنوز باقی است . مراد این است که اگر در این دنیا نتیجۀ عمل خود را ندیده ، در آخرت عذاب خدا باقی است ، و هر کس نتیجۀ عمل خود را خواهد دید ."
      },
      {
        "text": "مشو حافظ ز کیدِ زلفش ایمن / که دل برد و کنون در بندِ دین است",
        "explanation": "ای حافظ از مکرِ زلفِ او ایمن مباش زیرا دل را گرفت و بُرد و حالا به فکرِ بردن دین است و اسناد این کار به زلف مجازی است . زیرا آن که دل را گرفت و برد جانان است ."
      }
    ]
  },
  {
    "title": "غزل شمارهٔ ۵۶ حافظ",
    "verses": [
      {
        "text": "دل سراپردهٔ محبتِ اوست / دیده آیینه‌دارِ طلعت اوست",
        "explanation": "دل سراپرده عشق جانان است یعنی همانطور که پرده نشینان از چشمِ نامحرمان مستور و مختفی هستند محبتِ جانان نیز در دلِ من از اغیار مستور و مخفی است و چشمم هم آئینه دار دیدار او است . یعنی هیچوقت از برابر چشمم زایل نمی شود . هم چنان که عکسِشیی از آینه زایل نمی شود مادام که در محاذی آن است . حاصل کلام : اگر بخوابم در خاطرم است و اگر بیدار باشم در جلو چشمم است . [ سراپرده = نوعی پرده است که در داخل خانه ها از آن استفاده می کنند / آئینه دار = کسی که در برابر مردم آینه می گیرد . مراد این است که دایماََ در برابر دیدگان من است / طلعت = در اصل به معنای دیدن است ولی بعدها در زبان فارذسی به معنی رو یا صورت استعمال کرده اند ]"
      },
      {
        "text": "من که سر در نیاورم به دو کون / گردنم زیرِ بارِ منتِ اوست",
        "explanation": "من که به دو عالم سر فرو نکنم . یعنی از کثرت استغنا به هیچ کس اطاعت نمی کنم . امّا گردنم زیرِ بارِ منّتِ جانان است . یعنی به بندۀ کمترین ، آن قدر الطافِ بی نهایت و اعطافِ بلاغایه کرده است که شرمندۀ کمالِ احسان و ممنونِ التفاتِ بی پایانِ جانان واقع شده ام . [ سر در نیاورم =سر خم نکنم ، سر فرو نیاورم ، در جایی که بخواهند استغنای زیاد خود را بیان کنند . این عبارت را بکار می برند / به دو کون = به دو عالَم / زیر = تحت / بار = حمل / منّت = مناسب تر است که به معنی منّت پذیر باشد ]"
      },
      {
        "text": "تو و طوبی و ما و قامتِ یار / فکرِ هر کس به قدرِ همتِ اوست",
        "explanation": "ای زاهد ، تو با طوبی و ما با قامتِ یار ، یعنی طوبی مالِ تو و قامتِ یار مالِ ما . حاصل کلام : نخلِ جنت مال تو باشد و نقد دیدار مال ما . فکر هر کس به قدر همتِ او است یعنی مراد بعضی جنت عقبی و مراد عده ای دیدار مولی است ."
      },
      {
        "text": "گر من آلوده‌دامنم چه عجب / همه عالم گواهِ عصمتِ اوست",
        "explanation": "من اگر به واسطۀ معصیت آلوده دامن گشته و رسوای عالَم شده ام چه ضرر دارد . یعنی از آلودگی من به جانان نقصانی وارد نمی شود . زیرا تمام عالَم گواه پرهیزکاری و پاکی جانان است . [ آلوده = ضد پاک است / گواه = شاهد / عصمت = حفظ ]"
      },
      {
        "text": "من که باشم در آن حرم که صبا / پرده‌دارِ حریمِ حُرمتِ اوست",
        "explanation": "در حرمِ جانان من که هستم در جایی که صبا می تواند به همه جا داخل شود و واقفِ اسرار همه باشد . امّا پرده دار حریم حرمت او است یعنی حق دخول به حریمِ حرمِ جانان را ندارد و دَمِ در ایستاده است ."
      },
      {
        "text": "بی خیالش مباد منظرِ چشم / زآن که این گوشه جایِ خلوتِ اوست",
        "explanation": "منظر چشم من هرگز بی خیال جانان نباشد . زیرا این گوشۀ دیده ام ، خلوت مخصوصِ او است و برای غیر در این جا ، جایی نیست . یعنی چشمم و خاطرم همیشه متوجۀ او است و به غیر او نظر نمی کنم ."
      },
      {
        "text": "هر گلِ نو که شد چمن‌آرای / زَ اثر رنگ و بویِ صحبتِ اوست",
        "explanation": "هر گلِ تازه که چمن آرا شد . در اثر رنگ و بوی مقارنت آن جانان است . یعنی گل هایی که زینت بخش گلزار و گلستان اند . زینت و رنگ و بو را از مقارنت جانان کسب کرده اند . [ چمن آرای = زینت دهندۀ چمن / صحبت = در اینجا یعنی مقارنت ]"
      },
      {
        "text": "دورِ مجنون گذشت و نوبتِ ماست / هر کسی پنج روز، نوبتِ اوست",
        "explanation": "دور و نوبتِ مجنون گذشت . حال دیگر نوبتِ ما است و نوبتِ هر کس در این دنیا پنج روز است . یعنی در این دنیا یک ضخص هر قدر هم زیاد عمر کند بالاخره عاقبتش انتقال به عقبی است . از قرار معلوم رسمِ عجم بر این است که مدت عمر هر قدر هم طولانی باشد با عبارت پنج روز تعبیر کنند . [ دور = در این بیت به معنی زمان است ]"
      },
      {
        "text": "مُلکَتِ عاشقیّ و گنجِ طرب / هر چه دارم ز یُمنِ همتِ اوست",
        "explanation": "مملکتِ عاشقان و خزانۀ شادمانی و یا گوشۀ طرب و هر چه از این قبیل است . تماماََ از یُمن و مبارکی سعادت و اقبال جانان است . یعنی از وقتی که به درِ دولت جانان منتسب گشته ام ، پادشاه عالَم شده ام . [ مُلکت = مملکت / گنج = خزانه ، خزینه / یُمن = مبارکی ]"
      },
      {
        "text": "من و دل گر فدا شدیم چه باک؟ / غرض اندر میان سلامتِ اوست",
        "explanation": "اگر من و دلم در عشق جانان فدا شده ایم مهم نیست . زیرا در طریق محبت غرض سلامت او است . یعنی از هلاک شدن ما به کسی ضرر مترتب نمی شود . همان وجودِ شریف و ذاتِ منیف جانان در عافیت و سلامت باشد ."
      },
      {
        "text": "فقرِ ظاهر مبین که حافظ را / سینه گنجینهٔ محبتِ اوست",
        "explanation": "به فقر ظاهر حافظ نگاه نکن که سینه اش گنجینۀ محبت جانان است . یعنی اگر چه به ظاهر فقیر است . امّا باطناََ سینه اش از عشق و محبت جانان مملو است . [ فقیر = کسی را گویند که قُوتِ یومیه را داشته باشد و مسکین ، کسی است که هیچ چیز نداشته باشد / مبین = نگاه مکن / گنجینه = خزینه و گنجور ، خزانه دار را گویند ]"
      }
    ]
  },
  {
    "title": "غزل شمارهٔ ۵۷ حافظ",
    "verses": [
      {
        "text": "آن سیه‌چرده که شیرینیِ عالم با اوست / چشمِ میگون لبِ خندان دلِ خرم با اوست",
        "explanation": "آن سبزه رو که ذوق و لذت عالَم با او است . چشم می رنگ ( مایل به قرمز ) و لب متبسم و دل شاد با او است . یعنی آن سبزه خندان رو ، متبسم لب و خرم دل است . نه کریه رو و غمگین دل . [ سیه چرده  = صورت سبزه رو / چشم میگون = چشمی که سفیدی آن مایل به قرمز باشد / خندان = در حالی که می خندد / دل خرم = دلشاد ]"
      },
      {
        "text": "گرچه شیرین‌ دهنان پادشهانند ولی / او سلیمانِ زمان است که خاتم با اوست",
        "explanation": "اگر چه پادشاهان ، شیرن دهنان هستند امّا آن جانان ، سلیمان زمان است که خاتم ، مالِ او است . یعنی هر محبوبی برای خودش پادشاه است امّا جانان ما از همه سَر است . زیرا که خاتمِ حُسنِ جمال با او است . حاصل کلام : جانان ما ، خاتمِ محابیب است زیرا حُسنِ لطافت در او ختم شده است . [ شعرا دهان محبوب ها را به نگین انگشتری و یا به خودِ انگشتری تشبیه می کنند زیرا که کوچکی و مدور بودن آن معتبر است ]"
      },
      {
        "text": "روی خوب است و کمالِ هنر و دامن پاک / لاجرم همتِ پاکان دو عالم با اوست",
        "explanation": "آن دلبر عزم سفر کرده ، زیبا رو و پاکدامن و کامل هنر است . پس البته همّتِ پاکان دو عالم با او است . یعنی این همه محسّناتی که در او وجود دارد . لازم است تمام انبیاء و ملائک یار و کمک او باشند . [ روی خوب = خوب رو / دامن پاک = پاکدامن / کمال هنر = کامل هنر / لاجرم = لابد و لامحاله ، محقق و مقرر است ]"
      },
      {
        "text": "خال مُشکین که بدان عارض گندمگون است / سِرِّ آن دانه که شد رهزنِ آدم با اوست",
        "explanation": "آن خال سیاه که در صورت گندمی جانان است . سِرّ دانه ای که آدم را گمراه کرد در آن خال است . یعنی سِرّ دانۀ گندمی که سبب خروج حضرتِ آدم از بهشت شد . با آن خالی است که در رُخِ گندمی جانان است . هر کسی که آن خال را ببیند و دل بدان ببندد . حضور و صفا و آسایش را وداع گوید . [ گندم گون = گندمی ، عارض گندمی ]"
      },
      {
        "text": "دلبرم عزم سفر کرد خدا را یاران / چه کنم با دل مجروح که مرهم با اوست",
        "explanation": "دلبرم نیت سفر بسته ، محضِ رضای خدا ، ای یاران درمانم کنید . چه کنم و دلِ مجروح خود را چگونه درمان کنم که مَرهَم در نزد آن جانان است . یعنی دل تحملِ فراق آن جانان را ندارد و مضطرب است پس چاره ای کنید تا اندکی قرار و آرامش پیدا کنم ."
      },
      {
        "text": "با که این نکته توان گفت که آن سنگین‌ دل / کُشت ما را و دمِ عیسیِ مریم با اوست",
        "explanation": "این نکته را به که می توانم بگویم که آن سنگین در حالیکه دارای دَمِ مسیحایی است ما را هلاک کرد . یعنی جانان ، با اینکه این خصوصیت عیسی را که با نَفَسِ خود مرده را زنده می کرد ، داشت ولی ما را هلاک کرد . پس این را به که بگویم که یک مصلحتِ متناقض است . [ از استغنای جانان نسبت به خودش شکایت می کند ]"
      },
      {
        "text": "حافظ از معتقدان است گرامی دارش / زان که بخشایشِ بس روحِ مکرم با اوست",
        "explanation": "ای جانان ، حافظ از دوستان و از جملع معتقدان است ، پس عزیزش بدار . زیرا از بسیاری از ارواحِ اولیاء و انبیاء با او است . یعنی حافظ از احبّای پاک و پاکدامن است . پس عزّت و احترامش کن . زیرا بسیاری از ارواح طیبه معین و ظهیر او است . حاصل کلام : حافظ جزو اهل الله می باشد . او را با سایر احبّا و دوستان قیاس مگیر . [ معتقدان = مراد محبان است / گرامی = عزیز و محترم / بخشایش = ترحم / روح مکرم = روح انبیاء و اولیاء ]"
      }
    ]
  },
  {
    "title": "غزل شمارهٔ ۵۸ حافظ",
    "verses": [
      {
        "text": "سرِ ارادتِ ما و آستانِ حضرت دوست / که هر چه بر سرِ ما می‌رود ارادتِ اوست",
        "explanation": "با کمال ارادت و صفا سر به آستان کرمش نهادیم . زیرا هر چه بر سرِ ما رود به اراده او است و ما تابع اراده او هستیم ."
      },
      {
        "text": "نظیرِ دوست ندیدم اگر چه از مَه و مِهر / نهادم آینه‌ها در مقابلِ رخِ دوست",
        "explanation": "مثل دوست یعنی جانان را ندیدم اگر چه از ماه و مهر مقابل روی دوست آینه ها قرار دادم یعنی ماه و مهر آن توانایی را ندارند که جمال بی مثال دوست در آن ها نمودار شود . زیرا روی او از ماه و خورشید اعلی و ارفع است"
      },
      {
        "text": "صبا ز حالِ دلِ تنگِ ما چه شرح دهد؟ / که چون شِکَنجِ ورق‌هایِ غنچه تو بر توست",
        "explanation": "حال دلتنگی ما را صبا چگونه شرح دهد که چون برگ های غنچه چین چین و تو در تو است . یعنی پرده های دلِ ما بی حد و بی پایان است . و در هر پرده اش درد و الم و سوز و گداز و محنت و حسرت فراوان وجود دارد . صبا که به اندرون دلِ ما راه ورود ندارد . فقط از رویش می وزد و می گذرد . پس چگونه می تواند این همه آلام ما را شرح دهد . [ خواجه در این بیت از اندوه ها شکایت می کند ]"
      },
      {
        "text": "نه من سَبوکش این دیرِ رندسوزم و بس / بسا سَرا که در این کارخانه سنگ و سبوست",
        "explanation": "در این دیری که رندها را می سوزانند . باده نوش و میخواره فقط من نیستم . بلکه خیلی سرها در این کارخانه ، خاک سبو است . یعنی در دیر این دنیای کهنه ، تنها من نیستم که آلوده عشق و محبت و الفت شده ام . بلکه عابرین یعنی سلف نیز از این کارخانه با عشق و محبت رفته اند که خاکِ سرهای آن ها مملو از بوی عشق و محبت است . [ سبوکش= سبوی کوچک ، سبود دستی / دیر = کلیسا / رند سوزم = سوزندۀ رند ]"
      },
      {
        "text": "مگر تو شانه زدی زلفِ عنبرافشان را؟ / که بادْ غالیه‌سا گشت و خاکْ عنبربوست",
        "explanation": "گویا زلفِ عنبرافشان را شانه زده ای که باد غالیه سا گشت . یعنی خیلی معطر شد و خاک هم بوی عنبر می دهد . حاصل کلام : همینکه تو زلف عنبرافشان را شانه زدی . باد و خاکِ عالم تماماََ معطر گشت . باد با عطر غالیه و خاک با عطر عنبر . [ مگر = در اینجا به معنی گویا / عنبر افشان = عنبر پاشنده / غالیه = ترکیبی است خوش بو از مشک و عنبریات / غالیه سا = نرم کردن غالیه ]"
      },
      {
        "text": "نثارِ رویِ تو هر برگِ گل که در چمن است / فدای قَدِّ تو هر سروبُن که بر لبِ جوست",
        "explanation": "هر برگ گلی که در چمن است نثار روی تو باد . و هر سروبُنی که در کنار جوی است فدای قدِ تو باد . [ مراد از « هر سَروبُن » تعبیر از کثرت است یعنی تمام سروبن ها فدای تو باد ]"
      },
      {
        "text": "زبانِ ناطقه در وصفِ شوق نالان است / چه جای کِلکِ بریده‌زبانِ بیهُده‌گوست؟",
        "explanation": "زبان قوۀ ناطقه در بیان اشتیاق آن جانان لال است یعنی عاجز است . و آن طور که لازم است نمی تواند شرح و وصف نماید . پس چه رسد به قلم زبان بریده و بیهوده گو . حاصل کلام : قوۀ ناطقه که حی و زنده است در وصفِ شوقِ جانان گنگ و لال می باشد . پس چه رسد به قلمی که از جمادات است و به دو صفت زبان بریده و بیهوده گو هم متصف می باشد . آیا می تواند شرح اشتیاق را بطور واقع بیان کند ."
      },
      {
        "text": "رخِ تو در دلم آمد مراد خواهم یافت / چرا که حالِ نکو در قَفایِ فالِ نکوست",
        "explanation": "خیالِ رُخِ تو به مخیله ام آمد ، انشاءالله که به مرادم خواهم رسید . زیرا که همیشه حالِ نکو به دنبال فال نکو است . یعنی مصور شدن رُخِ تو در خاطرم مبارک فالی است که به دنبالش وصلت دست خواهد داد ."
      },
      {
        "text": "نه این زمان دلِ حافظ در آتشِ هوس است / که داغدار ازل همچو لالهٔ خودروست",
        "explanation": "دل حافظ نه فقط حالا در آتشِ طلب است یعنی برای وصال جانان فقط حالا نیست که در آتش عشق می سوزد . بلکه چون لالِ خودرو از ازل داغدارِ آتش بوده است . خلاصه حافظ از آن کسانی است که با دلِ سوزان آمد و با دلِ سوزان هم رفت . [ داغدار = صاحب داغ / ازل = بی آغاز و ابد / خودرو = خود به خود سبز شده و رشد نموده نه در اثر توجه و تربیت کسی ]"
      }
    ]
  },
  {
    "title": "غزل شمارهٔ ۵۹ حافظ",
    "verses": [
      {
        "text": "دارم امید عاطفتی از جناب دوست / کردم جنایتی و امیدم به عفو اوست",
        "explanation": "گناهی کرده ام امّا از حضور دوست امید مرحمت دارم . و امیدم به عفو او است . یعنی امید مرحمت و شفقت را از دوست قطع نمی کنم زیرا که کریم الشأن و عالی جناب است و اگر چه من گناهکارم ولی امید به غفران و عفوش دارم . [ عاطفت = شفقت / جناب = حول و اطراف خانه / جنایت = گناه ]"
      },
      {
        "text": "دانم که بُگذرد ز سرِ جرمِ من که او / گرچه پریوش است ولیکن فرشته خوست",
        "explanation": "می دانم که از سرِ گناهم می گذرد یعنی از گناهم چشم می پوشد زیرا جانان گر چه مانند پری زیباست ولی خلق خوش فرشته را دارد یعنی مثل پریرویان بد خلق نیست و خلق و خوی خوش فرشته را دارد . [ جرم = گناه / پری وش = وش از ادات تشبیه است ، مانند پری ]"
      },
      {
        "text": "چندان گریستیم که هر کس که برگذشت / در اشکِ ما چو دید روان گفت کـ‌این چه جوست؟",
        "explanation": "از عشق جانان بقدری گریه کردم که هر کس جریان اشکِ ما را دید . حیرت زده گفت : این چه چشمه است . یعنی در عشق جانان آنقدر به ما گریه و بکاء دست داد که از اشکِ چشم مان ، سیلاب و جویبار پیدا شده و روان گشت به حدی که هر کس آن را دید گفت این چه جوی است ."
      },
      {
        "text": "هیچ است آن دهان و نبینم از او نشان / موی است آن میان و ندانم که آن چه موست",
        "explanation": "دهان جانان هیچ است که از او نام و نشانی نمی بینم و میانش هم موی است اما نمی دانم که آن چه موست . [ هیچ است آن دهان = دهان را به اعتبار کوچکی اش به هیچی وصف کرده ]"
      },
      {
        "text": "دارم عجب ز نقشِ خیالش که چون نرفت / از دیده‌ام که دَم به دَمش کار شُست و شوست",
        "explanation": "از نقشِ خیالِ جانان عجب دارم که چگونه از چشمم نرفت با اینکه دائماََ کارش شست و شو است . یعنی من که از اضطراب عشق این همه گریه می کنم و از چشمم این همه چشمه ها جاری می شود . تعجب می کنم که چگونه نقشِ خیالت با این همه اشک و شست و شو پاک نمی شود و نمی رود ."
      },
      {
        "text": "بی گفت و گوی زلفِ تو دل را همی‌کشد / با زلف دلکَش تو که را روی گفت و گوست؟",
        "explanation": "زلفت بی گفت و گو یعنی بدون علت و بی سبب دل می برد . پس با این زلفِ دلربا برای تو ، چه کس را با تو روی گفت و گو است . یعنی زلفت که بی گفت و گو دل دیوانه را خود به خود جلب می کند پس چه کسی مجال گفت و گو با زلفِ دلکش تو دارد . [ گفت و گو = سخن ، حرف / دلکش = دلربا ، جلب کننده ]"
      },
      {
        "text": "عمریست تا ز زلفِ تو بویی شنیده‌ام / زان بوی در مشامِ دلِ من هنوز بوست",
        "explanation": "دیر زمانی است که بوی زلف تو به مشام من رسیده است ولی هنوز آن بو در مشامم باقی است . یعنی بوی زلفت بقدری مؤثر است که بعد از گذشت زمانی هنوز آن بو را حس می کنم و از مشامِ خاطرم هرگز نمی رود . [ عمری است = زمانی ، مدتی / مشام = عضوی در دماغ که بو را حس می کند / هنوز = الآن / شنیده = در اینجا به معنی بوییده ]"
      },
      {
        "text": "حافظ بد است حالِ پریشانِ تو، ولی / بر بویِ زلفِ یار پریشانیَت نکوست",
        "explanation": "ای حافظ ، حالِ پریشان و نابسامان تو خوب نیست اما به امیدِ زلفِ جانان یا به سبب بوی زلف جانان این پریشانیت بهتر است . یعنی اگر چه به واسطۀ پریشانی از فراق حالت بَد است اما به امید جمعیت وصال این پریشانی به نفع تو است . زیرا که پایان فراق ، وصال است ."
      }
    ]
  },
  {
    "title": "غزل شمارهٔ ۶۰ حافظ",
    "verses": [
      {
        "text": "آن پیکِ ناموَر که رسید از دیارِ دوست / آورد حِرزِ جان ز خطِ مُشکبارِ دوست",
        "explanation": "آن پیک نامه بر که از دیار دوست رسید علاوه بر اینکه از سرزمین دوست آمده ، از خط مشکبار دوست یک حمایل جان هم آورده است . [ نامه بر = برنده نامه / دیار = جکع دار است به معنی خانه اما در این قبیل موارد به معنای مملکت مستعمل است / حرز = تعویذ را گویند که به گردن بچه ها می بندند ، حمایل ]"
      },
      {
        "text": "خوش می‌دهد نشانِ جلال و جمالِ یار / خوش می‌کند حکایتِ عِزّ و وقارِ دوست",
        "explanation": "آن پیک نامه بر جلال و جمال یار را خوب نشان می دهد و عز و وقار دوست را خوب حکایت می کند . یعنی اوصافِ حمیدۀ دوست را بسیار عالی وصف می کند . منظور بیت : اوصاف جمیل دوست را خوب وصف می کند تا دلی که امیدوار دوست است در طلبش باشد یعنی غرضش از ذکر اوصاف کامل جانان ترغیب و تشویق عشاق به طلب وصل جانان می باشد ."
      },
      {
        "text": "دل دادمش به مژده و خِجلَت همی‌برم / زین نقدِ قلبِ خویش که کردم نثارِ دوست",
        "explanation": "به آن پیک ، دل را به عنوان مژدگانی دادم ، در حالی که شرمنده از این نقدِ کم عیاری که نثار دوست کرده ام . [ مژده = بشارت / خجلت = شرمندگی / کم = اندک ، ناقص ]"
      },
      {
        "text": "شکرِ خدا که از مددِ بختِ کارساز / بر حسبِ آرزوست همه کار و بارِ دوست",
        "explanation": "شکر خدا که به یاری طالع موافق تمام کارهای دوست بر وفقِ مرادمان است . یعنی هر چه در بارۀ دوست آرزو کردیم ، خداوند تعالی میسر کرد . [ کارساز = در اینجا یعنی موافق / حسب = مقدار ]"
      },
      {
        "text": "سیرِ سپهر و دورِ قمر را چه اختیار؟ / در گردشند بر حَسَبِ اختیار دوست",
        "explanation": "این سیر و گردش افلاک و نجوم به میل و اختیار خودشان نیست بلکه تابع اراده و اختیار دوست بوده و به امر دوست در حرکتند نه به اختیار و ارداۀ خود . [ سپهر = فلک / گردش = گردیدن / حسَب = در اینجا به معنای «امر» آمده ]"
      },
      {
        "text": "گر بادِ فتنه هر دو جهان را به هم زند / ما و چراغِ چَشم و رهِ انتظارِ دوست",
        "explanation": "اگر باد فتنه هر دو عالم را به هم بزند ، ما با چراغِ چشم در راهِ انتظار دوستیم . یعنی حتی اگر تمام عالم را فتنه و آشوب فرا بگیرد ، ما باز چشممان را از انتظار دوست برنمی داریم . [ به هم زند = زیر و رو کند / انتظار = نظر / راهِ انتظار = مجازاََ راهی را گویند که در آن کسی منتظر باشد ]"
      },
      {
        "text": "کُحلُ الجَواهری به من آر ای نسیمِ صبح / زان خاکِ نیکبخت که شد رهگذارِ دوست",
        "explanation": "ای نسیمِ صبح از آن خاکِ خوشبختی که رهگذارِ دوست شد . برای من کحل الجواهری بیار . یعنی آن خاکی که به سبب پای مالیدن دوست بر آن ، کسب سعادت نموده است توتیای چشممان کنیم . [ کحل الجواهر = نوعی سرمه ، سرمه ای که با مروارید سوده می آمیختند و برای افزایش بینایی در چشم می کشیدند / خاک نیکبخت = خاکی که پایمال دوست شده / رهگذار = راهی که از آن عبور شود ]"
      },
      {
        "text": "ماییم و آستانهٔ عشق و سرِ نیاز / تا خوابِ خوش که را بَرَد اندر کنارِ دوست",
        "explanation": "ماییم و عرض احتیاج به آستان دوست . عجبا در کنار دوست خوابِ خوش برای که میسر شود . یعنی ما با خلوص نیت و با نیازِ تمام ملازم آستان یاریم ، تا همخوابی با دوست و خواب شیرین و لذیذ نصیب که شود ."
      },
      {
        "text": "دشمن به قصدِ حافظ اگر دم زند چه باک؟ / مِنَّت خدای را که نیَم شرمسارِ دوست",
        "explanation": "دشمن اگر در بارۀ حافظ و بر علیه او حرف زند ، چه باکی داریم . شکر خدا که شرمنده دوست نیستیم . یعنی وقتی مقبول دوست واقع باشم ، دشمن هر چه می خواهد بگوید ."
      }
    ]
  },
  {
    "title": "غزل شمارهٔ ۶۱ حافظ",
    "verses": [
      {
        "text": "صبا اگر گذری اُفتَدَت به کشور دوست / بیار نَفحِه‌ای از گیسوی مُعَنبَر دوست",
        "explanation": "ای صبا اگر گذرت به مملکت دوست افتد ، یعنی اگر به آنجا رفتی از گیسوی معنبر دوست بوی خوش بیار . خطاب به صبا برای آن است که نشر نفحات با صبا است و تا صبا حرکت نکند بوی گیسوی جانان دماغ ها را معطر نمی کند . [ کشور = اقلیم و مملکت / گیسو = موی بلند است که از تارک سر دو قسمت می شود / معنبر = مأخوذ از عنبر ]"
      },
      {
        "text": "به جانِ او که به شکرانه جان برافشانم / اگر به سویِ من آری پیامی از برِ دوست",
        "explanation": "قسم به جان دوست اگر از جانب دوست خبری برایم بیاوری به شکرانۀ آن یا برای شکرانۀ آن جان نثار می کنم . [ به شکرانه = برای شکرانه ]"
      },
      {
        "text": "و گر چنان که در آن حضرتت نباشد بار / برایِ دیده بیاور غباری از درِ دوست",
        "explanation": "خطاب به صبا گوید : اگر چنانکه اجازه ورود به حضرت جانان نداشته باشی . از غبار درِ او توتیایی برای چشم بیاور . [ حضرتت = به معنای حول و نزدیک / بار = در اینجا به معنای اجازه / در سه بیت فوق ، خواجه با صبا مکالمه کرده ]"
      },
      {
        "text": "منِ گدا و تمنایِ وصلِ او هیهات / مگر به خواب ببینم خیالِ منظرِ دوست",
        "explanation": "منِ گدا و آرزوی وصلت یار ، خیلی بعید است . زیرا هیچگونه مناسبتی بی ما وجود ندارد . مگر اینکه دیدن خیال روی او را در خواب تمنا کنم زیرا آن چه در رویا دیده شود خیال است و آن هم برای همه کس میسر نیست . [ تمنا = تقاضا / هیهات = خیلی بعید است ]"
      },
      {
        "text": "دل صِنوبَریَم همچو بید لرزان است / ز حسرتِ قد و بالای چون صنوبرِ دوست",
        "explanation": "از حسرت قد و بالای چون صنوبر دوست ، قلب صنوبری من مثل درخت بید لرزان است . یعنی از حسرت قد و بالای موزون جون صنوبر دوست ، دلم چون بید می لرزد . [ صنوبر = درختی است از ردۀ کاج ها و قامت محبوب ها را بدان تشبیه مکنند / دل = در اینجا مراد قلب است / بید = درخت بید / لرزان = در حال لرزیدن ، صفت درخت بید است ]"
      },
      {
        "text": "اگر چه دوست به چیزی نمی‌خرد ما را / به عالمی نفروشیم مویی از سرِ دوست",
        "explanation": "اگر چه دوست برای ما ارزش و بهایی قائل نیست . اما یک تار موی دوست را به دنیایی نمی فروشیم . یعنی اگر چه دوست ما را به هیچ می فروشد اما ما یک تار موی او را به تمام دنیا نمی دهیم ."
      },
      {
        "text": "چه باشد ار شود از بندِ غم دلش آزاد / چو هست حافظِ مسکین غلام و چاکر دوست",
        "explanation": "چه می شود اگر دلش از بندِ غم فارغ و آزاد گردد . چونکه حافظ مسکین غلام و چاکر تو است . یعنی چون از غلامان وابسته به تو است پس نباید دلش در بند غم باشد . زیرا تو عالی جنابی و غلامانت هم باید مثل تو باشند . حاصل این که غلامان تو باید در بی غمی از غلامان دیگران متمایز باشند ."
      }
    ]
  },
  {
    "title": "غزل شمارهٔ ۶۲ حافظ",
    "verses": [
      {
        "text": "مرحبا ای پیکِ مشتاقان بده پیغامِ دوست / تا کُنم جان از سرِ رغبت فدای نامِ دوست",
        "explanation": "ای پیک عاشقان مشتاق ، مرحبا ، خبر دوست را بده تا از سرِ علاقه جانم را فدای نامِ دوست نمایم . یعنی به محضِ شنیدن نامِ مبارکش ، بی اختیار جان و دل را نثارِ نامِ شریفِ جانان نمایم . [ پیک مشتاقان = ممکن است مراد «صبا» یا خودِ «پیک جانان» باشد / رغبت = میل ]"
      },
      {
        "text": "واله و شیداست دایم همچو بلبل در قفس / طوطی طبعم ز عشقِ شِکَّر و بادامِ دوست",
        "explanation": "طوطیِ طبع من مانند بلبل در قفس واله و شیدا است از شکر و بادام دوست . یعنی از لب و دهان و چشم دوست ، جون غذای طوطی شکر و بادام می باشد . به همین مناسبت اینها را با طوطی جمع کرده . [ واله = حیران ، شیدا ، دیوانه / قفس = محل حبسِ پرنده / معمولا شعرا بادام را به چشم تشبیه می کنند ]"
      },
      {
        "text": "زلفِ او دام است و خالش دانهٔ آن دام و من / بر امیدِ دانه‌ای افتاده‌ام در دامِ دوست",
        "explanation": "زلف آن جانان دام است و خالش دانۀ دام و من به امید یک دانه به دام دوست افتاده ام ."
      },
      {
        "text": "سر ز مستی برنگیرد تا به صبحِ روزِ حشر / هر که چون من در ازل یک جرعه خورد از جامِ دوست",
        "explanation": "هر کس چون من در ازل از جام دوست یک جرعه نوشید ، از مستی تا صبح قیامت سر بلند نکند . یعنی آنکه وجودش در ازل با شراب عشق و محبت سرشته شد . تا صبح روزِ حشر مستِ شراب عشق است . [ بر نگیرد = بلند نکند / جرعه = آن مقدار شراب و یا شربتی که بعد از خوردن در تهِ ظرف یا قدح می ماند ]"
      },
      {
        "text": "بس نگویم شِمِّه‌ای از شرحِ شوقِ خود از آنک / دردسر باشد نمودن بیش از این ابرامِ دوست",
        "explanation": "من از شرح شوق خود به جانان شمه ای گفتم ، زیرا شرح بیش از یک شمه باعث ابرام و دردسر دوست است . یعنی اظهار محبت برای نمودن شوق و اشتیاق خود نسبت به جانان کافی است زیرا محابیب از این نوع کارها خیلی زود متأثر می شوند . حاصل کلام : در شرح شوق و اشتیاق نوعاََ مدح لازم می شود و این هم ناخوشایند است از هر کسی که دیده شود . خصوصاََ از عاشق نسبت به معشوق خود . [ شمه = در لغت به معنی بو است ولی در اینجا مراد یک جزء می باشد / ابرام = در لغت به معنی محکم کردن است ولی در اینجا مراد تکلیف است ]"
      },
      {
        "text": "گر دهد دستم کشم در دیده همچون توتیا / خاک راهی کـ‌آن مشرف گردد از اَقدامِ دوست",
        "explanation": "اگر دستم دهد چون توتیا به چشم می کشم آن خاکی را که زیر پاشنه های دوست مشرف شده است . یعنی اگر خاک زیر پای دوست برایم میسر شود و به دستم رسد چون توتیا آن را به چشمم می کشم . [ توتیا = از مواد معدنی است که چون سُرمه به چشم می کشند / قدم = در لغت به معنی پاشنه است اما مردم آن را به معنای پا استعمال می کنند ]"
      },
      {
        "text": "میل من سویِ وصال و قصد او سویِ فراق / تَرکِ کامِ خود گرفتم تا برآید کامِ دوست",
        "explanation": "من مرادم وصال جانان است اما جانان قصدِ فراق دارد . با این وصف من ، مراد خود را ترک کردم تا مراد دوست حاصل شود . یعنی مقصود او که فراق و هجران است . من هم دلخواه او را اختیار کردم ."
      },
      {
        "text": "حافظ اندر دَردِ او می‌سوز و بی‌درمان بساز / زان که درمانی ندارد دَردِ بی‌آرامِ دوست",
        "explanation": "ای حافظ ، در درد و الم جانان بسوز و با بی درمانی در دردت بساز . و از این وضع که دردت درمان ندارد راضی و قانع باش ، زیرا دردِ بی آرامِ دوست درمان ندارد . بساز = قانع و راضی باش / بی آرام = چیزی که لحظه ای راحتی ندهد ]"
      }
    ]
  },
  {
    "title": "غزل شمارهٔ ۶۳ حافظ",
    "verses": [
      {
        "text": "رویِ تو کس ندید و هزارت رقیب هست / در غنچه‌ای هنوز و صدت عندلیب هست",
        "explanation": "خطاب به جانان : اگر چه روی تو را کسی ندیده است با این حال هزار رقیب داری و در غنجه ای هنوز ، یعنی پشت پرده ای ولی صد عندلیب داری . حاصل کلام : هنوز در آغوش مادری و از خانه بیرون نرفته ای ، لکن تمام دنیا مبتلای تواند ."
      },
      {
        "text": "گر آمدم به کوی تو چندان غریب نیست / چون من در آن دیار هزاران غریب هست",
        "explanation": "اگر به کوی تو آمده ام ، این کار بسیار عجیب و غریب نیست . زیرا در این دیار چون منِ غریب خیلی هست . حاصل کلام : آمدن من به محلۀ تو غریب نیست زیرا کوی تو مقام غُربا است . و غریب همیشه میل به غریب دارد . [ مراد از دیار در اینجا کوی جانان است ]"
      },
      {
        "text": "در عشق، خانقاه و خرابات فرق نیست / هر جا که هست پرتوِ رویِ حبیب هست",
        "explanation": "در طریق عشق بین میخانه و خانقاه فرق نیست . هر جا که هست در آنجا پرتو روی دوست است . یعنی چه صومعه زاهد و چه دیر راهب ، در همۀ آنها خدا حاضر است . و آثار جمال و جلال خدا همه جا منکشف و متجلّی است ."
      },
      {
        "text": "آن جا که کارِ صومعه را جلوه می‌دهند / ناقوسِ دِیرِ راهب و نامِ صلیب هست",
        "explanation": "آن جا که به کار صومعه جلوه می دهند یعنی به عبادات صومعه ، حُسن و جمال می دهند .ناقوس راهبِ دیر و نامِ صلیب در آنجا هست . مراد این است که همۀ اشیاء در حالِ تعبّدِ حق تعالی هستند و حق تعالی در همه جا حاضر است و معبود ، پیروان جمیعِ ادیان و ملل می باشد . [ ناقوس = تختۀ فلزی است که در کلیساها به هنگام نماز برای اعلام وقت نماز به صدا درمی آورند . ]"
      },
      {
        "text": "عاشق که شد که یار به حالش نظر نکرد / ای خواجه درد نیست وگرنه طبیب هست",
        "explanation": "چه کسی عاشق شد که یار به حالش نظر نکرد . یعنی البته که یار به عاشق حقیقی التفات می کند . اما ای عزیز درد نیست و اِلّا طبیب هست . یعنی جانان طبیبی است که اهلِ درد و عشق را می شناسد و به محضِ تشخیص درد ، فوری علاج می کند . حاصل کلام : مشکل اهلِ درد بودن می باشد و اِلّا درمان مقرر است ."
      },
      {
        "text": "فریادِ حافظ این همه آخِر به هرزه نیست / هم قصه‌ای غریب و حدیثی عجیب هست",
        "explanation": "فریاد و فغانی که حافظ در عشق جانان می کند عبث نیست ، بلکه حدیثی عجیب و غریب است . یعنی حافظ در عشق جانان بیهوده فریاد و فغان نمی کند . حتماََ یک کار بسیار بزرگ و مهمی هست که او را نالان و گریان کرده است ."
      }
    ]
  },
  {
    "title": "غزل شمارهٔ ۶۴ حافظ",
    "verses": [
      {
        "text": "اگر چه عرض هنر پیشِ یار بی‌ادبیست / زبان خموش، ولیکن دهان پُر از عربیست",
        "explanation": "اگر چه در حضور یار اظهار هنر بی ادبی است . من هم زبانم ساکت است و عرض هنر نمی کنم . امّا دهانم پُر از عربی است . خواجه با بیان ظریف به یارش عرض هنر نموده است و می فرماید : از علم عربی بهره مندم اگر چه متمدح نیستم .\n\n_ از فحوای کلام خواجه چنین برمی آید که دانستن زبان خودشان هنری محسوب نمی شده که هنر را به دانستن زبان عربی تخصیص داده است ."
      },
      {
        "text": "پری نهفته رخ و دیو در کرشمهٔ حُسن / بسوخت دیده ز حیرت که این چه بوالعجبیست",
        "explanation": "پری روی خود را مخفی نموده است یعنی دیده نمی شود . اما در عوض دیو در کرشمۀ حُسن است . یعنی جای پری را گرفته و عرض جمال می کند . دیده از حیرت سوخت که این چه بوالعجبی است . یعنی بسیار عجیب است که شیطان کارِ ملِک و پری را بکند . [ کرشمه = ناز / کرشمۀ حُسن = نازِ زیبایی / در زبان عرب وقتی در یک معنا قصد مبالغه داشته باشد با ابو و یا ام تعبیر می کنند مثل ابوالفساد و یا ام الخبائث ]"
      },
      {
        "text": "در این چمن گلِ بی خار کس نچید آری / چراغِ مصطفوی با شرارِ بولَهَبیست",
        "explanation": "در چمن دنیا کسی گُلِ بی خار نچید. زیرا هر کجا که گُل باشد خار هم همراهش است و هر جا شادی باشد دنبالش غم است . چنانکه سعدی می فرماید :\n\nجور دشمن چه کند گر نکشد طالب دوست / گنج و مار و گل و خار و غم و شادی به هم اند\n\n[ درین چمن = در اینجا یعنی دنیا / گل بی خار = گلی که خار نداشته باشد ، یعنی یک چیز بدون نقیض خود باشد / چراغ = آتشی که در فتیله شمع می سوزد / چراغ مصطفوی = شرف اسلام و نور نبوت مصطفی (ص) / شرار = شعلۀ آتش / لهب = شعلۀ آتش ]"
      },
      {
        "text": "سبب مپرس که چرخ از چه سفله پرور شد / که کام بخشی او را بهانه بی سببیست",
        "explanation": "مپرس سببِ اینکه فلک چرا دون پرور شد . یعنی افراد دون را عزیز کرد و نیکان و عزیزان را ذلیل . زیرا که برای تربیت دنی ، سبب لازم نیست . همان دنی و سفله بودن برای تربیت او کافی است . [ سفله پرور = پرورندۀ پست و فرومایه / کام بخشی بخشندۀ مراد ]"
      },
      {
        "text": "به نیم جو نخرم طاقِ خانقاه و رباط / مرا که مَصطَبه ایوان و پای خُم طَنَبیست",
        "explanation": "طاق خانقاه و رباط را به نیم جو نمی خرم زیرا اینها در نزد من بسیار بی ارزشند زیرا که مصطبه برایم ایوان است . یعنی به منزلۀ ایوان و پای طنبی است . حاصل کلام : در جایی که مصطبه ، ایوان و پای خم ، خانۀ طنبی من است . طاق خانقاه و مدرسه و رباط را به هیچ چیز نمی خرم یعنی از آن ها و این ها مستغنی و فارغ ام . [ طاق = ایوان عمارت / خانقاه = تکیۀ صوفیان / مصطبه = جایگاهِ غرباء / ایوان = شاه نشین / طنبی = خانه زیبایی در باغ ها و باغچه ها ]"
      },
      {
        "text": "جمالِ دختر رَز نورِ چشمِ ماست مگر / که در نقابِ زجاجی و پردهٔ عِنبیست",
        "explanation": "جمال دختر رَز یعنی جمال شراب گویا که نورِ چشم ما است که در نقاب زجاجی و در پردۀ عنبی است . یعنی گاه در توی شیشه محفوظ و زمانی در داخلِ عنب مستور است . دختر رَز = کنایه از شراب است / نور چشم = در اینجا یعنی مردمک چشم / زجاج = در لغت شیشه را گویند ولی در اصل یکی از رطوبات چشم است / عنبی =  کنایه از شراب است و در اصل یکی از پرده های چشم است ]\n\n_ حق تعالی چشم را از هفت پرده و سه رطوبت آفریده است که به ترتیب عبارتند از : پردۀ صلبیه ، پردۀ مشیمیه ، پردۀ شبکیه ، رطوبت زجاجیه ، رطوبت جلیدیه ، پردۀ عنکبوتیه ، رطوبت بیضیه ، پردۀ عنبیه ، پردۀ قرنیه و پردۀ ملتحمه .\n\n_ پس خواجه در این بیت به یک رطوبت و یک پرده چشم اشاره کرده و باده را در حکمِ مردمک چشم اجرا کرده است که گاه در پردۀ عنبی است یعنی قبل از فشرده شدن که به حالت انگور است و گاه در رطوبت زجاجی است یعنی موقعی که در قدح بلوری به مجلس می آید ."
      },
      {
        "text": "هزار عقل و ادب داشتم من ای خواجه / کنون که مستِ خرابم، صلاح بی‌ادبیست",
        "explanation": "ای عزیز قبل از این عقل و ادبی داشتم . اما حال که مستِ خرابم ، صلاح بی ادبی است یعنی هر چه ترکِ ادب است از من سر می زند زیرا که لایعقلم . [ خواجه = در این بیت به معنی معزز و محترم / مستِ خرابم = مست لایعقل ]"
      },
      {
        "text": "بیار می که چو حافظ هزارم استظهار / به گریهٔ سحری و نیازِ نیم شبیست",
        "explanation": "باده بیار که پشت گرمی من به گریه سحر و نیاز نیمه شبی است . یعنی باده نوشی من برای خاطر این دو چیز ، به استظهار این دو معنا است . وگرنه غیر از این دو عملِ لایق خدا ندارم که به پشتیبانی آن به این کار ارتکاب نمایم . [ مدام = دایم / استظهار = تکیه زدن بر چیزی ، پشت گرمی / نیاز = حاجت ]"
      }
    ]
  },
  {
    "title": "غزل شمارهٔ ۶۵ حافظ",
    "verses": [
      {
        "text": "خوشتر ز عیش و صحبت و باغ و بهار چیست؟ / ساقی کجاست، گو سببِ انتظار چیست؟",
        "explanation": "در فصل بهار چیست بهتر از عیش و خوشی و مصاحبت در باغی ؟ ساقی کجاست ؟ بگو سبب انتظار چیست ؟ یعنی در چنین موسمی که زمان عیش و عشرت است سبب تأخیر چیست . [ خوش تر = در اینجا یعنی خوبتر / عیش = ذوق و صفا / صحبت = مصاحبت / انتظار = تحمل استبصار ]"
      },
      {
        "text": "هر وقتِ خوش که دست دهد مغتنم شمار / کس را وقوف نیست که انجامِ کار چیست",
        "explanation": "هر فرصت خوبی که دست می دهد آن را غنیمت بدان . زیرا کسی آگه نیست که آخر و عاقبت کار چیست . یعنی هر زمان و هر ساعتی که با ذوق و صفا می گذرد . آن را از جانب خدا یک نعمت بدان و مغتنم شمار یعنی به فکر فردا مباش . زیرا کسی به اینکه فردا چه خواهد شد واقف نیست و نمی داند که چه پیش می آید و چگونه خواهد گذشت . [ مغتنم = غنیمت / وقوف = علم ]"
      },
      {
        "text": "پیوندِ عمر بسته به مویی‌ست هوش دار / غمخوارِ خویش باش، غم روزگار چیست؟",
        "explanation": "پیوند و اتصال عمر به یک مو بسته است یعنی در عمر دوام و ثباتی نیست و سریع الزوال است . عقلت را جمع کن و غمخوارِ نَفسِ خود باش . غمِ روزگار و زمانه چیست . حاصل اینکه : غم ایام و روزگار و ازمنه خوردن که فلان ماه کسوف بوده و یا فلان ماه خسوف و یا در فلان سال قحط و فلان سال فراوانی خواهد شد از عقل دور است . [ پیوند = بستگی / هوش دار = عقلت را جمع کن ، در جایی که کار از روی عقل نباشد این عبارت را بکار می برند / غمخوار = کسی که غم و غصه می خورد ]"
      },
      {
        "text": "معنیِ آبِ زندگی و روضهٔ ارم / جز طَرفِ جویبار و میِ خوشگوار چیست؟",
        "explanation": "معنی آب حیات و باغ ارم غیر از کنار چشمه و می خوشگوار چیست . طرف جویبار از روضۀ ارم و می خوشگوار از آب زندگی کنایه است . یعنی جنتی که می گویند همان جویبار و آب حیات که تعریف می کنند جز می خوشگوار نیست . [ روضه = در لغت به معنی چمن است ولی در اینجا یعنی باغ / ارم = اسم یکی از باغ های جنت است / جز = غیر / جویبار = در لغت به معنی کنار جوی است اما در این قبیل موارد به معنای مطلق چشمه است ]\n\n_ ارم بنای بزرگی بود در صحاری عدن در جنوب شبه جزیره عربستان ، زمینی به وسعت دوازده فرسنگ در دوازده فرسنگ . به وصف مسعودی صاحب مروج الذهب دارای تخته سنگ ها از طلا و آن را شداد بن عاد که مدعی الوهیت بود ساخت و آن را به نام جد خود ارم بن نوح ، ارم نامید . اکثر مفسرین ارم ذات العماد قرآن را همین ارم شداد دانسته اند . شعرا هم به ارم یا بهشت شداد اشاره کرده اند . بعضی بهشت ارم را در اسکندریه و بعضی دیگر در محل دمشق دانسته اند . ( فرهنگ دهخدا ) ."
      },
      {
        "text": "مستور و مست هر دو چو از یک قبیله‌اند / ما دل به عشوهٔ که دهیم اختیار چیست؟",
        "explanation": "چون صالح و طالح از یک قبیله هستند یعنی از یک پدر منشعب و متفرقند . پس ما دل به شیوۀ که دهیم ، اختیار چیست . یعنی کدام را اختیار کنیم . [ مستور = اهل تقوی ، صالح / قبیله = فرزندانی که از یک پدر منشعب و متفرق باشند / عشوه = در لغت به معنی ناز و شیوه اما در اینجا یعنی فن و صنع ]"
      },
      {
        "text": "راز درونِ پرده چه داند فلک، خموش / ای مدعی نزاعِ تو با پرده‌دار چیست؟",
        "explanation": "راز درون پرده یعنی پشت پرده را فکل چه می داند خاموش باش ای مدعی . نزاعت با فلک برای چیست . یعنی احوال و اطوار و حوادث روزگار را به افلاک نسبت دادن و گاه شاکر و زمانی شاکی بودن تماماََ ناشی از جهل است و این که تأثیر افلاک و نجوم را در امور عالم می بینیم و آن را می پذیریم به تقدیر امر خدا است . افلاک و نجوم در این تأثیر هیچگونه اختیار و استقلال ندارند . [ راز = کار مخفی / درون = داخل و توی یک چیز / چه داند = نمی داند / مدعی = در این بیت به معنای کسی است که خود را عالِم نشان می دهد ولی کارهایش جاهلانه است / نزاع = دعوا کردن / پرده دار = در لغت به معنای نگهدار پرده است ولی در اصطلاح دربان را گویند و اِسنادِ پرده داری به فلک مجازی است . زیرا خودِ فلک پرده است و حقیقتاََ پرده دار خداست که افلاک را نگهداری و حفظ می نماید ]"
      },
      {
        "text": "سهو و خطایِ بنده گَرَش اعتبار نیست / معنیِ عفو و رحمتِ آمُرزگار چیست؟",
        "explanation": "غفلت و خطای بنده اگر در نزدِ خداوند معتبر نباشد . پس معنای رحمت و عفو خداوند چیست ؟ یعنی اگر جرایم و خطای عباد در حیز اعنبار نباشد . پس اِسنادِ صفات عفو و غفور و رحیم به حق تعالی چه فایده دارد در حالیکه اضافه و نسبت این صفات به خداوند ضروری است و مطابق نص ثابت شده است . پس برای گناهان بنده اعتبار بوده . حال اگر کوه کوه گناه داشته باشیم . با اعتماد به این صفاتِ خداوند امیدواریم که گناهانمان را محو و عفو نماید . [ سهو = غفلت / خطا = مقابل صواب ، انحراف ، در اینجا یعنی جرم / اعتبار = اینجا یعنی معتبر / عفو = چشم پوشی از گناه کسی و عقاب نکردن او ، دریغ نداشتن رحمت / آمرزگار = غفار ]"
      },
      {
        "text": "زاهد شرابِ کوثر و حافظ پیاله خواست / تا در میانه خواستهٔ کردگار چیست",
        "explanation": "زاهد شراب کوثر خواست و حافظ شراب عشق و محبت را خواست . عجبا در میان خواستۀ این دو ، مطلوبِ خدا چیست ؟ یعنی آیا مطلوب زاهد ، مقبول خدا می شود یا خواستۀ عاشق ."
      }
    ]
  },
  {
    "title": "غزل شمارهٔ ۶۶ حافظ",
    "verses": [
      {
        "text": "بنال بلبل اگر با مَنَت سرِ یاریست / که ما دو عاشق زاریم و کارِ ما زاریست",
        "explanation": "ای بلبل اگر هوای یاری و رفاقت با من داری پس بنال و فریاد کن ، زیرا ما هر دو عاشقیم و ذلیل و کارمان ناله و فغان است . یعنی تو عاشق گُلی و من عاشق جانانم و مقتضای حال عاشق ناله و زاری است پس اگر خیالِ یاری با من داری بیا بنالیم و فریاد و فغان کنیم ."
      },
      {
        "text": "در آن زمین که نسیمی وزد ز طُرِّهٔ دوست / چه جایِ دم زدنِ نافه‌های تاتاریست",
        "explanation": "در جایی که از طرۀ جانان نسیمی وزد . یعنی بوی طرۀ جانان به مشام برسد . دیگر چه جای تنفس نافه های تاتاری است . یعنی در آن موقع نافه های تاتاری قابل بوییدن نیستند . حاصل کلام اینکه در مقابل بوی طرۀ جانان ، بوی نافه های تاتاری اعتبار ندارد . [ نسیمی وزد = باد ملایمی وزد / دم زدن = در لغت به معنی نفس کشیدن و لی در اصطلاح تکلم کردن است / تاتار = اسم قوم مشهوری است ]"
      },
      {
        "text": "بیار باده که رنگین کنیم جامهٔ زرق / که مستِ جامِ غروریم و نام هشیاریست",
        "explanation": "باده بیار که خرقۀ ریا و تزویر را رنگین کنیم . زیرا تا اینکه مستِ بادۀ غروریم اما نام مان به هوشیاری معروف شده . یعنی با وجود این مستی غرور ، نام هوشیاری به خود نسبت دادن مان ناشی از خرقۀ ریا است . پس اکنون باید این خرقۀ ریا را با باده رنگین کنیم تا سبب ازالۀ این دو صفت گردد ."
      },
      {
        "text": "خیالِ زلفِ تو پختن نه کارِ هر خامیست / که زیرِ سلسله رفتن طریقِ عیّاریست",
        "explanation": "خیال گرفتار شدن به زلف تو کارِ خامان و ناپختگان نیست . زیرا گرفتار زنجیر شدن و به زیر سلسله رفتن کارِ عیاران است نه کارِ احمق ها ، زیرا کسی که احمق و خام باشد خود را به آن ورطه نمی اندازد . [ خام = ناپخته ]"
      },
      {
        "text": "لطیفه‌ایست نهانی که عشق از او خیزد / که نام آن نه لبِ لعل و خطِ زنگاریست",
        "explanation": "لطیفه ، یک حالت نهانی است که عشق از آن خیزد و نامِ آن لطیفۀ شیرین ، لبِ لعل و خط سبز نیست . یعنی آنچه دل عاشق را ربوده و به خود جذب می کند خط و خال و لب لعل نیست ."
      },
      {
        "text": "جمالِ شخص، نه چشم است و زلف و عارض و خال / هزار نکته در این کار و بارِ دلداریست",
        "explanation": "زیبایی انسان منحصر به چشم و زلف و گونه و خال نیست بلکه هزار نکته دقیق در کارِ عشق و دلداری وجود دارد ."
      },
      {
        "text": "قلندرانِ حقیقت به نیم جو نخرند / قبایِ اطلس آن کس که از هنر عاریست",
        "explanation": "مجردان حقیقت یعنی اهل الله به نیم جو نخرند . قبای اطلس آن کس را که از هنر عاری است . یعنی خالی از هنر است . حاصل سخن : اهل معرفت ، بی معرفتان را به هیچ نخرند . یعنی اعتنا نکنند اگر چه با لباس های فاخر متجلی و متزین باشند . [ قلندران = مراد مجردانند / عاری است = عریان است ]"
      },
      {
        "text": "بر آستان تو مشکل توان رسید آری / عروج بر فلکِ سروری به دشواریست",
        "explanation": "رسیدن به آستان تو مشکل به نظر می رسد . بلی ، عروج به فلکِ سروری سخت است . یعنی وصول به مقام کبرا و عظما مشکل است . و برای هر کس مقدور نیست . [ رسیدن به آستان تو همان عروج بر فلکِ سروری و صعود به آسمان سعادت است . ]"
      },
      {
        "text": "سحر کرشمهٔ چشمت به خواب می‌دیدم / زهی مراتب خوابی که بِه ز بیداریست",
        "explanation": "هنگام سحر اشارۀ وصل جانان را در خواب دیدم . چه خوش است مراتب خوابی که بهتر از بیداری است . یعنی خوابی که در آن اشاره به وصال باشد بهتر از بیداری است که در آن ایماء و اشارۀ به وصل نباشد . [ کرشمه = در لغت به اشارات چشم و ابرو گویند / به خواب = در رویا ]"
      },
      {
        "text": "دلش به ناله میازار و ختم کن حافظ / که رستگاریِ جاوید در کم آزاریست",
        "explanation": "ای حافظ ، دلش را با ناله میازار و ختم کن ناله را . زیرا صلاحِ ابدی کُلاََ در ترک آزار است . یعنی فلاح و نجات ابدی در این است که هیچ کس را اذیت و آزار نرسانی و علی الخصوص جانان را . [ ناله = گریه و زاری / میازار = آزار مده / ختم کن = تمام کن / رستگار = اهل صلاح و فلاح / جاوید = ابدی / کم آزاری = آزار نکردن و یا بی آزار بودن ]"
      }
    ]
  },
  {
    "title": "غزل شمارهٔ ۶۷ حافظ",
    "verses": [
      {
        "text": "یا رب این شمع دل‌افروز ز کاشانهٔ کیست؟ / جانِ ما سوخت، بپرسید که جانانهٔ کیست؟",
        "explanation": "عجبا آن شمعی که دل ها را متشوق می کند . یعنی خاطرها را شوق می بخشد ، از خانۀ کیست ، یعنی فرزند کیست . جان ما را آتش زد . بپرسید که جانانۀ کیست و دلربای کیست . [ یارب = در اینجا یعنی عجبا ، در مقام تعجب استعمال شده و حالت ندا و منادا ندارد / دل افروز = روشن کننده دل / کاشانه = خانۀ زمستانی / بپرسید = سؤال کنید ]"
      },
      {
        "text": "حالیا خانه‌براندازِ دل و دین من است / تا در آغوشِ که می‌خسبد و هم‌خانهٔ کیست؟",
        "explanation": "آن شمع دلفروز که فعلاََ خانه برانداز دل و دین من است . عجبا با که همخواب و همبستر است و با که همخانه می باشد . حاصل اینکه ، مرا خراب و بیچاره کرد . آیا که را آباد و احیاء کند . [ حالیا = حالا / خانه برانداز = خانه خراب کن / هم آغوش = آغوش تاش / همخانه = خانه تاش ]\n\n_ برخی به خواجه اعتراض کرده اند که به صرف گمان ، جانانش را با دیگران هم آغوش کردن مناسب نیست . و بعضی جواب داده اند که خواجه از روی رنجش چنین حرفی زده است . و عده ای دیگر این جواب را رد کرده اند به این دلیل که عاشق هر قدر هم از معشوق خود رنجش داشته باشد شایسته نیست این نوع نسبت ها را به وی دهد علی الخصوص صاحب دولتی چون خواجه . و باز عده ای دیگر گفته اند : لفظ «که» در اینجا عبارت از پدر و مادر جانان است یعنی در آغوش کدام پدر و مادر می خوابد چنانکه در بیت قبل فرزند کیست ، گفته ."
      },
      {
        "text": "بادهٔ لعلِ لبش کز لبِ من دور مباد / راحِ روحِ که و پیمان‌دهٔ پیمانهٔ کیست؟",
        "explanation": "بادۀ لب چون لعلِ آن جانان که خدا نکند از لبِ من دور باشد . راحِ روح کیست ؟ یعنی به جانِ که جان می بخشد . و با که پیمان بسته است که هم قدح شود . [ راح = در اینجا یعنی شراب ]"
      },
      {
        "text": "دولتِ صحبتِ آن شمعِ سعادت‌پرتو / باز پرسید خدا را که به پروانهٔ کیست؟",
        "explanation": "محض خاطر خدا بپرسید که مصاحبت آن شمعِ سعادت پرتو به پروانۀ کیست و یا به سبب پروانۀ کیست . یعنی کاتب ازل این سعادت را به پیشانی که نوشته و برای که تقدیر کرده است . [ دولت صحبت = مصاحبت / خدا را = برای خاطر خدا / به پروانه کیست = پروانه در اینجا خط همایونی است که بنا به مقتضای مصلحتی ، پادشاهان به نامِ کسی صادر کنند و آن که این دست خطِ همایونی را به صاحبش در خارج می رساند . او را هم پروانه گویند . در بین سلاطین عجم این خود یک منصب است . ]"
      },
      {
        "text": "می‌دهد هر کَسَش افسونی و معلوم نشد / که دلِ نازکِ او مایلِ افسانهٔ کیست!",
        "explanation": "به این شمعِ دلفروز هر کسی افسونی می دمد و با مکر و حیله سعی می نماید که تمایل او را به خود جلب نماید . اما معلوم نشد که دلِ نازک و ظریف او به افسانۀ که و به رقیۀ که مایل است . حاصل اینکه ، هر کسی برای اینکه او را به خود اختصاص دهد . قصه ها و افسانه ها می خواند اما معلوم نیست که به قصۀ که مایل است . [ افسون = حیله و مکر و آنچه زیر لب خوانده و فوت کنند / نازک = ظریف ، صفت است برای دل / افسانه = اسطوره ]"
      },
      {
        "text": "یا رب آن شاه‌وَشِ ماه‌رخِ زهره‌جبین / دُرِّ یکتایِ که و گوهر یک‌دانهٔ کیست؟",
        "explanation": "عجبا ، آن شمعِ دلفروزِ شاه وش و زهره جبین ، دُرِ یکتای که و گوهر یکدانۀ کیست . یعنی فرزند که و جگر گوشۀ کیست . [ شاه وش = مانند شاه / جبین = پیشانی / زهره جبین = پیشانی براق / دُر = مروارید / دُرِ یکتا = مروارید یکدانه در یک صدف که این مروارید عادتاََ درشت می شود ]"
      },
      {
        "text": "گفتم آه از دلِ دیوانهٔ حافظ بی‌تو / زیرِ لب خنده‌زنان گفت که دیوانهٔ کیست؟",
        "explanation": "به آن جانان گفتم : آه از دلِ دیوانۀ حافظ که در فراق تو چه می کشد . در حالیکه زیر لب می خندید گفت : دیوانۀ کیست . یعنی من او را دیوانه نکرده ام و از دیوانگی او خبر ندارم . مرادش این است که هر که دیوانه کرده به او شکایت کن ."
      }
    ]
  },

  {
    "title": "غزل شمارهٔ ۶۸ حافظ",
    "verses": [
      {
        "text": "ماهم این هفته برون رفت و به چشمم سالی‌ست / حالِ هجران تو چه دانی که چه مشکل حالی‌ست؟",
        "explanation": "جانان در این هفته از شهر رفت . لیکن این یک هفته به نظر من یک سال می آید . [ ماه ام = در اینجا به معنی جانان است / شد = در اینجا یعنی رفت ]"
      },
      {
        "text": "مردم دیده ز لطفِ رخِ او در رخِ او / عکس خود دید، گمان برد که مشکین خالی‌ست",
        "explanation": "مردمک چشم در اثر لطافت و ظرافتِ رخ جانان ، در رخِ او نظیر خود را دید و گمان برد که مشکین خالی است . یعنی مردمک چشم در روی چون آیینۀ جانان عکس خود را دید و گمان برد که آن عکس خالِ مشکین است . [ مردم دیده = مردمک چشم / لطف = در اینجا یعنی لطافت / رخ = گونه ، گاهی به معنی صورت به کار می رود ]"
      },
      {
        "text": "می‌چکد شیر هنوز از لبِ هم‌چون شکرش / گر چه در شیوه‌گری هر مژه‌اش قَتّالی‌ست",
        "explanation": "از لب همچون شکر لذیذ آن جانان هنوز شیرِ مادر می چکد . اگر چه در شیوه گری و ناز هر مزه اش برای هلاک کردن عشاق یک قتال است . [ می چکد = قطره قطره می ریزد / هنوز = الان / شیوه = ناز ]"
      },
      {
        "text": "ای که انگشت‌نمایی به کرم در همه شهر / وه که در کارِ غریبان، عَجَبَت اِهمالی‌ست",
        "explanation": "ای جانانی که در همۀ شهر در کرم انگشت نمایی . یعنی به کرم مشهوری . واه که اهمال عجیبی در کارِ غریبان داری . حاصل اینکه نسبت به همه کس با احسان و لطف هستی اما نسبت به غریبان اهمال می ورزی . خواجه خود را از غربا می داند ."
      },
      {
        "text": "بعد از اینم نَبُوَد شائبه در جوهرِ فرد / که دهانِ تو در این نکته خوش استدلالی‌ست",
        "explanation": "از این به بعد دیگر در وجود جوهر فرد شک نخواهم داشت . یعنی طبق عقیده متکلّمین عقیده دارم که جوهر فرد وجود دارد . زیرا دهان تو برای اثبات این نکته استدلال خوبی است . حاصل اینکه ، دهان تو برای اثبات وجودِ جوهرِ فرد دلیلی روشن است زیرا در کوچکی مانند جزء غیر قابل تجزیه می باشد . [ شائبه = شک / جوهر فرد = جزیی است غیر قابل تجزیه ، متکلّمین قائل به وجود جوهر فرد هستند و گویند تمام اشیاء از این اجزاء مترکبند . اما حکما به وجود جوهر فرد قائل نشده اند و گویند تمام اشیاء از هیولا و صورت ترکیب یافته اند . ]"
      },
      {
        "text": "مژده دادند که بر ما گذری خواهی کرد / نیّتِ خیر مگردان که مبارک فالی‌ست",
        "explanation": "مژده دادند که از نزدِ ما گذر خواهی کرد یعنی عبور خواهی کرد . این خود یک نیّت خیر است . پس دیگر نیّت خیر را تغییر مده که فال مبارکی است . یعنی نیّت کرده ای که از نزدِ ما بگذری و این نیّت مبارکی است و آن را تغییر مده . [ مژده = نوید / گذر = عبور کردن / نیّت = قصد ]"
      },
      {
        "text": "کوهِ اندوهِ فراقت به چه حالت بکِشد؟ / حافظِ خسته که از ناله تنش چون نالی‌ست",
        "explanation": "کوهِ غم هجرانِ تو را حافظ با چه فن و تدبیر بکشد که از ناله ، تنش مثل نال ضعیف گشته . یعنی کوهِ بارِ هجران را چگونه تحمل نماید که از دردِ عشق و محبت چون نال ضعیف و نحیف شده . [ ناله = گریه و زاری ]"
      }
    ]
  },
  {
    "title": "غزل شمارهٔ ۶۹ حافظ",
    "verses": [
      {
        "text": "کس نیست که افتادهٔ آن زلفِ دوتا نیست / در رهگذرِ کیست که دامی ز بلا نیست",
        "explanation": "کسی پیدا نمی شود که افتادۀ آن زلفِ دو تا نباشد و کیست که در سر راهش دامی از بلا نباشد یعنی هر کسی به مقتضای حال خود به چیزی گرفتار و مبتلا است ."
      },
      {
        "text": "چون چشمِ تو دل می‌برد از گوشه نشینان / همراهِ تو بودن گُنَه از جانب ما نیست",
        "explanation": "چون چشم تو از گوشه نشینان و زهاد و عباد دل می برد پس تابع تو شدن و گناه دوست داشتن تو از جانب ما نیست . یعنی در حالیکه چشم تو از تارک دنیا و از کسانی که به حال انقطاع به سر می برند دل ربوده است و همگی به تو عشق می ورزند ، پس ما که عاشق پیشه و عشقبازیم آیا آن قدرت را داریم که به تو ندهیم و آیا اختیارمان در دست خودمان است ؟"
      },
      {
        "text": "روی تو مگر آینهٔ لطفِ الهیست / حقا که چنین است و در این روی و ریا نیست",
        "explanation": "روی تو کانه آیینۀ نور الهی است و حقیقتاََ هم همینطور است و در این سخن هیچگونه ریا نیست ."
      },
      {
        "text": "نرگس طلبد شیوهٔ چشمِ تو، زهی چشم / مسکین خبرش از سر و، در دیده حیا نیست",
        "explanation": "نرگس ، شیوه چشم تو را طلب می کند ، عجب چشمی ، یعنی چه مناسبت دارد که چشم جانان و نرگس یکی باشد که شیوۀ چشم او را تقلید نماید . نرگسِ مسکین از سرش که هیچ خبر ندارد و در چشمش هم ضیا نیست ."
      },
      {
        "text": "از بهرِ خدا زلف مَپیرای که ما را / شب نیست که صد عربده با بادِ صبا نیست",
        "explanation": "از برای خدا زلفت را تزیین مکن . زیرا شبی نیست که با بادِ صبا صد جنگ نداشته باشم . یعنی تو که زلفت را آرایش کرده به دست بادِ صبا می سپاری . ما از رشک طاقت نیاورده ، هر شب با بادِ صبا صد با دعوا می کنیم ."
      },
      {
        "text": "بازآی که بی روی تو ای شمعِ دل افروز / در بزمِ حریفان، اثرِ نور و صفا نیست",
        "explanation": "ای جانان دل افروز زیبا که بی روی تو در بزمِ باده نوشان از نور و صفا اثری نیست . یعنی بدون تو مجلس حریفان رونق و لطف ندارد . [ دل افروز = افروزندۀ دل ، آنچه باعث روشنایی و صفای دل است ]"
      },
      {
        "text": "تیمارِ غریبان اثرِ ذکرِ جمیل است / جانا مگر این قاعده در شهرِ شما نیست؟",
        "explanation": "غمخواری غریبان سبب ذکر جمیل است . ای جانان این رسم در شهر شما نیست . زیرا من غریبم و هیچ نظری به من نمی کنی ، آیا طالب ذکر جمیل نیستی و نمی خواهی که به نیکی مشهور شوی ؟"
      },
      {
        "text": "دی می‌شد و گفتم صنما عهد به جای آر / گفتا غلطی خواجه در این عهد وفا نیست",
        "explanation": "دیروز جانان داشت می رفت که گفتم صنما ، عهد را به جا بیاور . جانان در جوابم گفت : ای خواجه اشتباه می کنی در این عهد و زمانه وفا نیست . یعنی عهدی که من بسته ام وفا ندارد و یا در این زمانه وفا نیست . [ عهد = در مصراع اول به معنی وعده و در مصراع دوم به معنی زمانه است / می شد = می رفت / غلطی = غلط می کنی ]"
      },
      {
        "text": "گر پیر مغان مرشدِ من شد چه تفاوت / در هیچ سری نیست که سِرّی ز خدا نیست",
        "explanation": "چه تفاوت می کند که مرشدمان پیر مغان باشد یا مسلمان . چون میانِ اینها فرقی نیست . زیرا سری نیست که از اسرار الهی در آن سِری نباشد . به دلیل اینکه حق تعالی هیچ چیز را بیهوده نیافریده است . پس در آفرینش پیرِ مغان هم سِرّی وجود دارد منتهی برای ما مخفی است ."
      },
      {
        "text": "عاشق چه کُنَد گر نَکِشَد بارِ ملامت / با هیچ دلاور سپرِ تیرِ قضا نیست",
        "explanation": "عشاق برای خوردن تیرِ ملامت و طعن مردم آفریده شده اند و هیچ دلاور و بهادر نمی تواند در برابر تیرِ قضا سپر بگیرد یعنی کسی نمی تواند تیرِ قضا و قدر را دفع کند . پس خوردن تیر ملامت و کشیدن طعن برای عشاق مقدّر بوده و به هیچ وجه قادر به دفع آن نیستند ."
      },
      {
        "text": "در صومعهٔ زاهد و در خلوتِ صوفی / جز گوشهٔ ابروی تو محرابِ دعا نیست",
        "explanation": "در عبادتگاه زاهد و در خلوت صوفی غیر از گوشۀ ابروی تو محراب دعا نیست یعنی زاهد و عابد و صوفی همگی عاشقان تو و دعاگویان تواند ."
      },
      {
        "text": "ای چنگ فروبرده به خونِ دلِ حافظ / فکرت مگر از غیرتِ قرآن و خدا نیست",
        "explanation": "ای جانانی که به خونِ دل حافظ پنجه آلوده ای . آیا از غیرت کلام خدا هیچ اندیشه نمی کنی یعنی در جایی که رعایت حافظ قرآن لازم است . تو ظلم می کنی . شرم کن و از خدا بترس . زیرا غیرت قرآن اثر دارد . [ چنگ = چنگال ، پنجه / فرو برده = در اینجا به معنای آغشته آمده است ]"
      }
    ]
  },
  {
    "title": "غزل شمارهٔ ۷۰ حافظ",
    "verses": [
      {
        "text": "مردم دیدهٔ ما جز به رُخَت ناظر نیست / دل سرگشتهٔ ما غیرِ تو را ذاکر نیست",
        "explanation": "مردمک چشم ما جز به رخِ تو به غیر نگاه نمی کند و دلِ حیرانِ ما دائماََ تو را ذکر می کند . [ مردم = در اینجا به معنی مردمک و دیده به معنی چشم است ]"
      },
      {
        "text": "اشکم احرامِ طوافِ حَرَمَت می‌بندد / گرچه از خونِ دلِ ریش دمی طاهر نیست",
        "explanation": "اشکِ چشمم برای طوافِ حَرمت ، احرام می بندد . اگر چه از خونِ دلِ مجروح یک نفس طاهر و پاک نیست . یکی از شرایط اصلی احرام بستن طهارت کامله است . [ حرم = در اینجا مراد حرمِ جانِ جانان است / دلِ ریش = دلِ زخم دار / دَمی = در اینجا به معنی وقت است / طاهر = پاک ]"
      },
      {
        "text": "بستهٔ دام و قفس باد چو مرغ وحشی / طایر سِدره اگر در طلبت طایر نیست",
        "explanation": "اگر مرغ بهشت که آنقدر عزیز است به سوی تو پرواز نکند ، یقیناََ بدین جهت است که ارزش تو را درنیافته . پس همان بهتر که مثل مرغ وحشی و بی قدر و منزلت ، در دام و قفس اسیر باشد . [ دام = بند ، گرفتاری / طایر سِدره = مرغ بهشت ، یعنی حضرت جبرئیل امین که مقامش سدرة المنتهی است که وقتی بخواهد به جایی پرواز کند از آنجا پرواز می کند و دوباره بدانجا برمی گردد ]"
      },
      {
        "text": "عاشقِ مفلس اگر قلبِ دلش کرد نثار / مَکُنَش عیب که بر نقدِ روان قادر نیست",
        "explanation": "ای جانان اگر عاشق مفلس ، دلِ ناقابل خود را نثار تو کرد . عیبش مگیر ، زیرا به نقد جان و یا به نقد رایج قادر نیست . [ نقد روان = به دو معنی آمده یکی رایج مثل سکه طلا و نقره رایج و معنی دومش روح انسان است / قلب = سکه تقلبی که غیر رایج است ]"
      },
      {
        "text": "عاقبت دست بدان سروِ بلندش برسد / هر که را در طلبت همتِ او قاصر نیست",
        "explanation": "هر کس که در طلب تو ، همت اش قاصر نباشد عاقبت دستش به سرو بلند تو یعنی به قامتت می رسد . یعنی هر که سعی و همت اش در طلب تو کامل باشد البته روزی به وصالت می رسد ."
      },
      {
        "text": "از روان بخشی عیسی نزنم دَم هرگز / زان که در روح فَزایی چو لبت ماهر نیست",
        "explanation": "در حضور تو از روان بخشی عیسی دَم نمی زنم و سخن نمی گویم زیرا که در روح فزایی چون لب تو ماهر نیست . حتی مهارتی که لبت در حیات بخشی دارد در حضرت عیسی وجود ندارد ."
      },
      {
        "text": "من که در آتشِ سودای تو آهی نزنم / کِی توان گفت که بر داغ، دلم صابر نیست",
        "explanation": "من که در آتش محبت تو حتی آهی نمی کشم . چگونه می شود گفت که دلم در داغ صابر نیست یعنی تحملِ آتش عشق را ندارد ."
      },
      {
        "text": "روز اول که سرِ زلفِ تو دیدم گفتم / که پریشانیِ این سلسله را آخر نیست",
        "explanation": "آن روز که سر زلفِ تو را دیدم گفتم که پریشانی این سلسله نهایت ندارد . یعنی هر قدر که زلف پریشان گردد به همان نسبت دل ها پریشان می شود . زیرا مقام و محل قرارِ دل ها ، زلف است . پس زلف که پریشان شود . همان دل ها هم پریشان می شوند . با این وصف چون پریشانی زلف غایت ندارد پس پریشانی دل ها هم انتها نخواهد داشت . [ روز اول = مراد روز الست است / سلسله = زنجیر ]"
      },
      {
        "text": "سر پیوند تو تنها نه دلِ حافظ راست / کیست آن کِش سَرِ پیوند تو در خاطر نیست",
        "explanation": "سودای وصلِ تو نه تنها آرزوی دلِ حافظ است . کیست آن کس که هوای وصلِ تو در خاطرش نباشد . یعنی در خاطر همه آرزوی وصلِ تو هست . [ سرِ پیوند = سودا و آرزو / پیوند = اتصال و وصل / تنها = فقط ]"
      }
    ]
  },
  {
    "title": "غزل شمارهٔ ۷۱ حافظ",
    "verses": [
      {
        "text": "زاهدِ ظاهرپرست از حالِ ما آگاه نیست / در حقِ ما هر چه گوید جایِ هیچ اکراه نیست",
        "explanation": "زاهد متظاهر ، از حال ما با خبر نیست پس هر چه در بارۀ ما می گوید هیج جای اکراه نیست . زیرا زاهدان ضد و مخالف عرفا هستند و در غیابشان از غیبت و بدگویی خودداری نمی کنند . همین است که خواجه می فرماید : هر چه در حق ما گوید معذورند و ما از گفته های آنان با وجود کریه بودن نمی رنجیم چونکه از حال ما آگه نیستند . [ ظاهرپرست = متظاهر ، اهل ظاهر ]"
      },
      {
        "text": "در طریقت هر چه پیشِ سالک آید خیرِ اوست / در صراطِ مستقیم ای دل کسی گمراه نیست",
        "explanation": "در حال سلوک هر چه برای سالک پیش آید خیر او در آن است . ای دل ، در راه راست کسی گمراه نمی شود . [ در حال سلوک هر عقبه که برای سالک واقع می شود با در نظر گرفتن عاقبت آن به خیر سالک تمام می شود زیرا این خود از جانب حق ، تربیت و ارشاد است . طریقت = سلوک / گمراه = منحرف ]"
      },
      {
        "text": "تا چه بازی رخ نماید بیدَقی خواهیم راند / عرصهٔ شطرنجِ رندان را مجالِ شاه نیست",
        "explanation": "یک مُهره پیاده ای می رانیم تا ببینیم وضع بازی چه می شود . عرصۀ شطرنج رندان جولانگاه حرکت شاه یا بازی با شاه نیست و فعلا نمی توان شاه را راند . مقصود اینکه در این روزگار برای رندان آزاد منش این امکان نیست که با شاه بازی کند یعنی به دستگاه سلطنت تعرض نمایند لذا با پیادگان خرده پا بازی می کنیم تا چه پیش آید . [ بیدق = مُهره پیاده شطرنج / عرصه = صفحه شطرنج / مجال = محل جولان ، امکان حرکت ]\n\nدر این بیت وضع یک شطرنج باز وصف شده است . هنگامیکه حرکت مؤثری به نظرش نمی رسد . ناچار برای گذراندن وقت و رسیدن به فرصت مناسبت ، پیاده ای حرکت می دهد و منتظر بازی حریف می ماند ."
      },
      {
        "text": "چیست این سقفِ بلندِ سادهٔ بسیارنقش؟ / زین معما هیچ دانا در جهان آگاه نیست",
        "explanation": "این سقف بسیار ساده که نقش بسیار دارد چیست ؟ هیچ دانایی در جهان از این نکته پیچیده اطلاع ندارد . [ ساده = بی نقش و نگار ، اطلس ، فلک نهم را چون بی ستاره است فلک اطلس یا ساده نامیده اند / نقش = اثر ، نگار . پرنقش گفتنش به دلیل مزین بودن آسمان بوسیله کواکب و ساده گفتنش برای این است که هنگام روز ستارگان دیده نمی شوند و آسمان ساده به نظر می رسد . ]"
      },
      {
        "text": "این چه استغناست یا رب وین چه قادر حکمت است؟ / کاین همه زخمِ نهان هست و مجالِ آه نیست",
        "explanation": "خدایا این چه بی نیازی و چه حکمت نیرومندی است که این همه زخم های نهانی باشد اما مجال آه نباشد . یعنی قدرت جانان در حکمت و استغنایش عجب قدرت و عجب استغنا است که این همه زخم بر دل عشاق می زند . اما عشاق مجال آه کشیدن ندارند . [ استغنا = در لغت به معنای بی نیاز شدن است و در اصطلاح صوفیان مقام کبریایی و بی نیازی حق تعالی است / قادر حکمت = حکمت و فلسفه ای که بر امور تسلط دارد ]\n\nمقصود بیت : به خداوند می گوید : تو چه بی نیازی از بندگان داری و صاحب چه حکمت بالغه و مسلطی هستی که ما بندگان این همه درد پنهانی داریم و امکان اینکه با آه ، درد خود را به گوش تو برسانیم نداریم ."
      },
      {
        "text": "صاحبِ دیوانِ ما گویی نمی‌داند حساب / کاندر این طُغرا نشانِ حِسبَةً لِلّه نیست",
        "explanation": "گویا وزیر از حساب حشر خبر ندارد و به حشر اجساد و حساب و عذاب قائل نیست زیرا در این حکم که اجرا می کند نشان حِسبَةََ لِله وجود ندارد . یعنی احکامی که اجرا می کند نه از روی عدالت و نه مطابق قانون شرع می باشد . [ صاحب دیوان = لقبی بوده که به وزراء داده می شده / حِسبةََ لِله = برای رضای خدا ]"
      },
      {
        "text": "هر که خواهد گو بیا و هر چه خواهد گو بگو / کِبر و ناز و حاجِب و دربان بدین درگاه نیست",
        "explanation": "بگو هر کسی که می خواهد بیاید و هر چه میل دارد بگوید . در این درگاه تکبر و ناز و افاده و پرده دار و دربان نیست . [ این درگاه = مراد درگاه خداوند است ]"
      },
      {
        "text": "بر درِ میخانه رفتن کارِ یکرنگان بود / خودفروشان را به کویِ می‌فروشان راه نیست",
        "explanation": "رفتن به در میخانه کارِ عاشقان ساده دل و بی ریا است پس خودفروشان مرایی را به محلّۀ میخانه چیان راه نیست . یعنی به مقامی که عاشقان صادق و بی ریا واصل می گردند . زاهدان و عابدان ریا کار هرگز نمی رسند . [ یک رنگان = جمع یک رنگ یعنی کسی که ظاهر و باطنش یکی باشد / خود فروشان = خود نمایان ]"
      },
      {
        "text": "هر چه هست از قامتِ ناسازِ بی اندام ماست / ور نه تشریفِ تو بر بالایِ کس کوتاه نیست",
        "explanation": "هر عیب و نقصی که هست از اندام بی تناسب و ناموزون ما است واِلّا خلعت تو به قامت کسی کوتاه نمی آید . یعنی احسان تو نسبت به همه کامل است . [ ناساز = نامتناسب و بی اندام / بالا = قد ]\n\n_ ملای لاری حکایت می کرد که روزی قوام الدین حسن به خواجه خلعتی می پوشاند و این خلعت نسبت به قد خواجه کوتاه می آید . مثل اینکه قد و بالای خواجه از حد اعتدال متجاوز بوده . پس قوام الدین به طریق لطیفه به خواجه می گوید تشریف ما کوتاهی کرد . خواجه هم بالبداهه این بیت را می سراید ."
      },
      {
        "text": "بندهٔ پیرِ خراباتم که لطفش دایم است / ور نه لطفِ شیخ و زاهد، گاه هست و گاه نیست",
        "explanation": "غلام پیر میخانه ام که لطف و احسانش دائمی است وگر نه لطف شیخ و زاهد گاهی هست و گاه نیست . یعنی هر وقت به پیش پیر خرابات بروی با یکی دو جام تو را پادشاه عالم می کند . اما لطف و فیض شیخ و زاهد دائمی نیست . [ پیر خرابات با بلند نظری خود همه بندگان را به چشم مرحمت می نگرد و مقید به ثواب و گناه نیست پس لطف او پیوسته به یک قرار است و قابل اعتماد . ولی شیخ و زاهد به جهات مختلف رنجیده می شوند و ایراد ثواب و گناه می گیرند . چنین است که گاهی بر سر لطف اند و گاهی قهر و غضب دارند . ]"
      },
      {
        "text": "حافظ ار بر صدر ننشیند ز عالی‌مشربیست / عاشقِ دُردی‌کش اندر بندِ مال و جاه نیست",
        "explanation": "حافظ اگر بر صدر ننشیند و منصبی قبول نکند از بلند همتی او است که صدر و ذیل مجلس برای او تفاوتی ندارد . عاشق باده نوش در قید مال و منصب نیست . [ بر صدر نشستن ایهامی به قبول مقام و منصب دارد . یعنی اگر حافظ مقامات دولتی را نمی پذیرد از بلند نظری اوست . عاشق عارف در بندِ مال و مقام نیست . ]"
      }
    ]
  },
  {
    "title": "غزل شمارهٔ ۷۲ حافظ",
    "verses": [
      {
        "text": "راهی‌ست راهِ عشق که هیچش کناره نیست / آن‌جا جز آن‌که جان بسپارند، چاره نیست",
        "explanation": "راهِ عشق ، راهی است که هیچگونه نهایت و پایانی ندارد و در این راه جز تسلیم جان ، چاره نیست . یعنی کسی که به راهِ عشق قدم نهاد باید از جان بگذرد تا به مطلوب واصل گردد . [ کناره = در اینجا یعنی پایان و انتها / بسپارند = تسلیم شدن / چاره = علاج و درمان ]"
      },
      {
        "text": "هر گَه که دل به عشق دهی، خوش دمی بود / در کارِ خیر حاجتِ هیچ استخاره نیست",
        "explanation": "هر وقت دل به عشق بسپاری ، آن زمان ، زمانِ خوش است یعنی آن دمی که عاشق می شوی بهترین کار است و در کارِی که خیر است حاجتِ به هیچ استخاره ای نیست . حاصل کلام : دل به عشق دادن یک مصلحت خیر است و در این باره معطلی برای استخاره و تأخیر جایز نیست . [ گه = مخفف گاه به معنی وقت / استخاره = طلب خیر و خوبی یک چیزی ]"
      },
      {
        "text": "ما را ز منعِ عقل مترسان و می بیار / کآن شِحنه در ولایتِ ما هیچ کاره نیست",
        "explanation": "ما را از اینکه عقل مانعِ عاشق شدن است و عشق را منع می کند نترسان . می بیار که در ولایت ما عقل ، شحنه ای است که لیاقت و شایستگی کار را ندارد یعنی هیچ کاره است . یعنی مراد این است که در کارخانۀ عشق ، عقل نفوذ ندارد .\n\nخواجه عقل را شحنه گفته و خسرو دهلوی عشق را :\n\nعشق تو شحنه ای است که سلطان عقل را / موی جبین گرفته به چاوشی آورد\n\nیعنی عشق و عقل از اضدادند . زیرا عشق جری و بی پروا است اما عقل خایف و وهام . عاشق کارش از روی عقل نیست بلکه هر چه مقتضای عشق باشد ، عاشق عاملِ آن است ."
      },
      {
        "text": "از چشم خود بپرس که ما را که می‌کُشد؟ / جانا گناهِ طالع و جرمِ ستاره نیست",
        "explanation": "از چشم خود سؤال کن که ما را که می کشد یعنی آن که ما را هلاک می کند چشم تو است . نه طالع گناهی دارد و نه ستاره جرمی مرتکب شده . پس این همه شکایت ما از چشم تو است نه از طالع و ستاره . [ جُرم = گناه / که = چه کسی ]"
      },
      {
        "text": "او را به چشمِ پاک توان دید چون هلال / هر دیده جایِ جلوهٔ آن ماه‌پاره نیست",
        "explanation": "آن جانان را چون هلال با چشمِ پاک می توان دید پس هر چشم جلوه گاهِ آن ماه پاره نیست یعنی جای جلوۀ او نیست . خلاصه او جسم لطیف است و برای دیدن جسمِ لطیف ، چشمِ لطیف بایست . [ دید = دیدن / دیده = چشم / جلوه = با ناز و فخر راه رفتن ( منظومه لامعی چلبی ) ]"
      },
      {
        "text": "فرصت شمر طریقهٔ رندی که این نشان / چون راهِ گنج بر همه کس آشکاره نیست",
        "explanation": "طریقه رندی را فرصت بشمار زیرا این نشانِ رندی چون راهِ گنج برای همه کس واضح و آشکار نیست یعنی این یک سعادت است که چون دفینه برای هر کس میسر نمی شود ."
      },
      {
        "text": "نگرفت در تو گریهٔ حافظ به هیچ رو / حیرانِ آن دلم که کم از سنگِ خاره نیست",
        "explanation": "گریه حافظ به هیچ وجه به تو تأثیر نکرد . حیرانم از آن دل که در سختی کمتر از سنگ خارا نیست . [ نگرفت = تأثیر نکرد / روی = در اینجا به معنای طریق و وجه آمده / خاره = سنگ سیاره را گویند ]"
      }
    ]
  },
  {
    "title": "غزل شمارهٔ ۷۳ حافظ",
    "verses": [
      {
        "text": "روشن از پرتوِ رویت نظری نیست که نیست / مِنَّت خاکِ درت بر بصری نیست که نیست",
        "explanation": "هیچ نظری نیست که از پرتو و ضیاء روی تو روشن نباشد و هیچ چشمی نیست که منّتِ خاک درِ تو در آن نباشد . یعنی تمام عالم به رویت ناظر و توتیای خاکِ درِ تو در هر بصر ظاهر است ."
      },
      {
        "text": "ناظرِ روی تو صاحب نظرانند آری / سِرِّ گیسوی تو در هیچ سَری نیست که نیست",
        "explanation": "به روی تو صاحب نظران ناظرند . یعنی عشاق و گرفتارانِ رویِ تو تماماََ اهلِ نظر و از بزرگانند نه اشخاصِ گمنام و هیچ سَری نیست که هوا و آرزوی گیسوی تو در آن نباشد یعنی محبت تو در هر سَری هست ."
      },
      {
        "text": "اشکِ غَمّازِ من ار سرخ برآمد چه عجب؟ / خجل از کردهٔ خود پرده دری نیست که نیست",
        "explanation": "اگر اشکِ چشمِ من از غمِ عشقت سرخ گشته است . جای تعجب نیست زیرا هیچ پرده دری نیست که از کردۀ خود خجل نباشد . سرخ شدن اشک عبارت از خونین شدن آن است . اِسنادِ پرده دری به اشک به سبب این است که سِرِ عاشق را فاش کرده است . حاصلِ سخن اینکه اگر اشکِ چشمم خونین شده است عجب نیست بلکه جزایش همین است و باید بکشد به جهتِ اینکه او است که سِرِ عشق مرا فاش ساخته است . [ سرخ برآمد = قرمز شد / خجل = شرمنده / کرده = کاری که انجام گرفته / پرده در = پاره کننده پرده ]"
      },
      {
        "text": "تا به دامن ننشیند ز نسیمش گَردی / سیل خیز از نظرم ره‌گذری نیست که نیست",
        "explanation": "خطاب به جانان می فرماید : برای اینکه به دامنت گردی از نسیم ننشیند راهی نیست که در آن از دیده ام سیل اشک جاری نشود . یعنی تمام راه ها را برایت آبپاشی می کنم . [ سیل خیز = سیلاب ]"
      },
      {
        "text": "تا دم از شامِ سرِ زلفِ تو هر جا نزنند / با صبا گفت و شنیدم سحری نیست که نیست",
        "explanation": "برای اینکه از شام زلفِ تو در هر جا دَم نزند یعنی سخن نگوید . سحری نیست که با صبا گفتگو نداشته باشم . یعنی برای اینکه رازِ سَرِ زلفِ تو را در هر جا فاش نکند هر سحری با صبا در گفتگویم ."
      },
      {
        "text": "من از این طالع شوریده بِرَنجَم ور نی / بهره‌مند از سَرِ کویت دگری نیست که نیست",
        "explanation": "من از طالعِ شوریدۀ خود در رنجم و اِلّا کسی نیست که از سَرِ کوی تو بهره مند نگردد . یعنی همه از محله و کوی تو محفوظ می شوند ، به جز من که از طالعِ بَدِ خود در زحمتم . [ شوریده = درهم و برهم / ور = مخفف و اگر / بهره مند = سود برنده و برخوردار ]"
      },
      {
        "text": "از حیایِ لبِ شیرینِ تو ای چشمهٔ نوش / غرق آب و عرق اکنون شکری نیست که نیست",
        "explanation": "ای چشمۀ شهد از حیای لبِ شیرینِ تو هیچ شکری نیست که غرقِ آب و عرق نشود . یعنی لبت به قدری شیرین است که شکر از خجالت غرقِ آب و عرق گشته و حل شده است و تبدیل به آب گشته است . [ نوش = در اینجا یعنی شهد ]"
      },
      {
        "text": "مصلحت نیست که از پرده برون افتد راز / ور نه در مجلسِ رندان خبری نیست که نیست",
        "explanation": "صلاح نیست که اسرار از پرده بیرون افتد یعنی فاش گردد . و اِلّا خبری نیست که در مجلسِ رندان نباشد . یعنی رندان به تمام اسرار واقفند امّا جایز نمی دانند که آن را فاش سازند ."
      },
      {
        "text": "شیر در بادیهٔ عشق تو روباه شود / آه از این راه که در وی خطری نیست که نیست",
        "explanation": "در صحرای عشق تو شیر ، روباه می شود . آه از این راهِ عشق زیرا خطری نیست که در آن نباشد . یعنی وادی عشق ، وادیِ بس خطرناک است و مخوف که بهادران چون شیر ، در آن از شدّتِ ترس زبون می گردند . [ بادیه = صحرا ]"
      },
      {
        "text": "آب چشمم که بر او مِنَّت خاکِ درِ توست / زیرِ صد مِنَّتِ او خاکِ دری نیست که نیست",
        "explanation": "آبِ چشمِ من زیرِ بارِ منّتِ درِ تو است . زیرا که خاکِ درِ تو اشک مرا جذب می نماید و آن را نگه می دارد و از بین نمی برد . یعنی که چشمم خاکِ درِ تو را آبیاری می کند و هیچ دری نیست که خاکش زیرِ بارِ منّتِ اشکم نباشد . زیرا روزی چند بار خاکِ هر دری را آبیاری می کند ."
      },
      {
        "text": "از وجودم قَدَری نام و نشان هست که هست / ور نه از ضعف در آن جا اثری نیست که نیست",
        "explanation": "از وجودِ من همین قدر نام و نشان مانده که وجودی داشتم . یعنی نام و نشانی که بر بودنِ وجودم دلالت می کند . خلاصه فقط اثری از وجودم باقی مانده که آن نشانۀ وجودِ من است . وگرنه ضعفی نیست که در آن نباشد . یعنی از وجودم همان یک اسم باقی مانده است امّا هر ضعفی که تصور می رود در آن هست ."
      },
      {
        "text": "غیر از این نکته که حافظ ز تو ناخشنود است / در سراپای وجودت هنری نیست که نیست",
        "explanation": "غیر از این نکته که حافظ از تو راضی نیست ، هنری نیست که در سراسر وجودت نباشد یعنی هر هنری که هست در وجودِ شریفِ تو وجود دارد . اِلّا اینکه به واسطۀ کناره گیری و دوری ات از حافظ ، از تو راضی نیستم . [ هر نکته در تو وجود دارد غیر از نکتۀ وفا ]"
      }
    ]
  },
  {
    "title": "غزل شمارهٔ ۷۴ حافظ",
    "verses": [
      {
        "text": "حاصلِ کارگه کون و مکان این همه نیست / باده پیش آر که اسبابِ جهان این همه نیست",
        "explanation": "حاصل و محصول کارخانۀ دنیا هیچ جیز نیست ، نقداََ باده بیآر که اسباب و امتعۀ دنیا هیچ ارزش ندارد یعنی دنیا و مافیها لایق اعتماد و اعتبار نیست . [ کارگه = مخفف کارگاه یعنی محلی که در آن کار کار می کنند / کون و مکان = مراد جهان است / این همه نیست = هیچ مهم نیست ]"
      },
      {
        "text": "از دل و جان شرفِ صحبتِ جانان غرض است / غرض این است، وگرنه دل و جان این همه نیست",
        "explanation": "اغرض از دل و جان ، شرف صحبت جانان است و گرنه دل و جان هیچ ارزش ندارد . [ صحبت = در این جا یعنی مصاحبت ]"
      },
      {
        "text": "مِنَّتِ سِدره و طوبی ز پیِ سایه مکش / که چو خوش بنگری ای سروِ روان این همه نیست",
        "explanation": "برای خاطرِ سایه ، منتِ سدره و طوبی را مکش . یعنی برای آسایش خاطر در سایه ، منتِ این ها را مکش زیرا ای سرو روان اگر با امعان نظر بنگری هیچ ارزش ندارد که منّتِ این ها را بکشی . [ خوش = خوب / بنگری = نظر کنی ]"
      },
      {
        "text": "دولت آن است که بی خونِ دل آید به کنار / ور نه با سعی و عمل باغِ جَنان این همه نیست",
        "explanation": "دولت آن است که بی خون دل بیاید یعنی بدون زحمت حاصل شود . و گرنه جنتی که با سعی و عمل یعنی با عبادت و طاعت میسر گردد چیز مهم نیست . مقصود این است که عمل و عبادت موجب جنت نمی شود ، یعنی دولت وصال جانان آن است که بدون زحمت و با سهولت میسر گردد واِلّا وصال جانان و باغ جنانی که با اسبابِ حطام دنیا حاصل گردد چندان معتبر نیست ."
      },
      {
        "text": "پنج روزی که در این مرحله مهلت داری / خوش بیاسای زمانی که زمان این همه نیست",
        "explanation": "به پنج روز مهلت و عمری که در این منزل و مرحله داری خوش باش و زمانی آسوده زندگی کن زیرا آنچه که به آن زمان می گویند و به آن اعتماد می کنی هیچ چیز نیست . یعنی به عمر و زمان اعتماد کردن جایز نیست پس چند روزی که در دنیا هستی خوش باش و صفا کن زیرا به زمان و عمر اعتبار نیست . [ پنج روزی = کنایه از قلّتِ زمان است ]"
      },
      {
        "text": "بر لبِ بحرِ فنا منتظریم ای ساقی / فرصتی دان که ز لب تا به دهان این همه نیست",
        "explanation": "ای ساقی در کنار دریای فنا منتظریم و از خماری مشرف بر هلاکیم و در انتظار احسان تو هستیم . تفضلی کن تا در این فرصت اندک زندگی را به خوشی بگذرانیم . [ بحر فنا = منظور این جهان است و هر که به دنیا آید در بحر فنا غرق می شود و هیچ کس باقی نمی ماند ]\n\nنظر آقای راستگو در معنی بیت این است که « ای ساقی فرصت را غنیمت دان زیرا ما بر لبِ دریای فنا ایستاده ایم و تا فر رفتن به دهان آن ، فاصله زیادی نداریم . یعنی مراد از دهان ، دهان دریای فنا است که می خواهد آدمی را فرو بلعد نه دهان آدمی . ( حاشیه بر شرح حافظ هروی ، نشر دانش ، ص 43 )"
      },
      {
        "text": "زاهد ایمن مشو از بازیِ غیرت، زنهار / که ره از صومعه تا دیرِ مغان این همه نیست",
        "explanation": "ای زاهد ، مغرور عبادت خویش مشو زیرا از صومعه تا دیر مغان چندان راه و مسافت نیست یعنی در آنها تفاوت زیاد موجود نیست چون هر دو معبود است و هر دو محلِ پرستش خالق اشیاء و موجودات می باشد اگر چه به ظاهر یکی متوجه محراب و دیگری صنم را می پرستد .\n\nوجه دیگر معنی : صومعه را عبادتگاهِ مسلمین و نمادِ ایمان و دیر مغان را معبد مجوسان و نمادِ کفر دانسته و می گوید : « زاهد ، به عبادت خود غرّه مشو زیرا محبوب ، عاشق مغرور و متکبر را نمی پسندد و امکان دارد بر اثر وسوسۀ غیرت ، تو را بیگانه تلقی کند و از خود براند . و از جایگاه ایمان به جایگاه کفر بیندازد . فاصله میان معبد مسلمین و دیر مغان بسیار نیست و به اندک خطایی که از تو سر بزند سرنوشت وارونه می شود »"
      },
      {
        "text": "دردمندیّ‌ِ منِ سوختهٔ زار و نَزار / ظاهرا حاجتِ تقریر و بیان این همه نیست",
        "explanation": "ظاهراََ درد و رنج من از روزگار ، که سوخته و فرسوده ام کرده نیازی به اینهمه شرح و بیان ندارد . [ زار = پریشان / نزار = لاغر ، ضعیف ]"
      },
      {
        "text": "نام حافظ رقمِ نیک پذیرفت ولی / پیش رندان رقمِ سود و زیان این همه نیست",
        "explanation": "نام حافظ به نیکی معروف شد امّا چه فایده که پیشِ رندان رقم سود و زیان معتبر نیست . یعنی اگر چه نام حافظ به نیکی مشهور شده اما در نزد رندان اعتبار به ذات و جوهر است نه به نیک نامی و بَدنامی ."
      }
    ]
  },
  {
    "title": "غزل شمارهٔ ۷۵ حافظ",
    "verses": [
      {
        "text": "خوابِ آن نرگسِ فَتّانِ تو، بی چیزی نیست / تابِ آن زلفِ پریشانِ تو، بی چیزی نیست",
        "explanation": "ای جانان ، خواب آن چشمانِ فتان تو بی غرض نیست و حتماََ سببی دارد ، یعنی بر اینکه به عشاق التفات نکنی و به روی شان نگاه ننمایی تغافل می کنی . همچنین پیچ و خم آن زلف پریشان ات نیز بی غرض نیست بلکه قلابی است برای صید دل های عشاق . [ خواب = رویا / فتان = فته گر / تاب = پیچش ]"
      },
      {
        "text": "از لبت شیر روان بود که من می‌گفتم / این شکر گِردِ نمکدانِ تو، بی چیزی نیست",
        "explanation": "از لبت هنوز شیر می چکید یعنی طفل بودی که من می گفتم . این شِکر در دورِ نمکدان تو بی علت نیست . یعنی بدین وسیله عشاق را به خود جلب نموده و توجه شان را به خود معطوف می داری . [ روان = جاری / می گفتم = بیان می کردم / در این بیت مراد از شِکر ، لب و مراد از نمکدان ، دهان است ]"
      },
      {
        "text": "جان درازیِ تو بادا که یقین می‌دانم / در کمان ناوَک مژگانِ تو، بی چیزی نیست",
        "explanation": "جان و عمرت دراز باد ، یقیناََ می دانم که در کمان بودن ناوکِ مژگانت بی غرض نیست یعنی خدای تعالی حیات و عمرِ طولانی برایت میسر گرداند اگر چه یقین دارم نهادنِ ناوکِ مژگانت در کمانِ ابرو به صلاح نیست بلکه برای هلاک نمودن منِ ناتوان است . [ درازی = این کلمه را معمولاََ با «عمر» استعمال می کنند و مصرفش با «جان» مشهور نیست . یعنی «عمرت دراز باد» ]"
      },
      {
        "text": "مبتلایی به غمِ محنت و اندوهِ فراق / ای دل این ناله و افغان تو، بی چیزی نیست",
        "explanation": "ای دل ، به غم و محنت و غصۀ فراق مبتلایی و این ناله و فغان تو بی علت نیست . یعنی عاشق شده ای و مقتضای عشق فریاد فریاد و فغان و انین می باشد . [ اندوه = غصه ]"
      },
      {
        "text": "دوش، باد از سرِ کویش به گلستان بگذشت / ای گل این چاکِ گریبانِ تو، بی چیزی نیست",
        "explanation": "دیشب باد از سرِ کویش به گلشن گذشت . ای دل این چاکِ گریبانِ تو بدون سبب نیست بلکه خبرِ او را از باد گرفته ای و از شوق گریبانت را چاک زده ای . [ دوش = دیشب / چاک = پاره ]"
      },
      {
        "text": "دردِ عشق ار چه دل از خلق نهان می‌دارد / حافظ این دیدهٔ گریانِ تو، بی چیزی نیست",
        "explanation": "دل اگر چه دردِ عشق را از مردم نهان می دارد امّا ای حافظ ، این دیدۀ گریان تو بیهوده نیست . یعنی اگر چه دل ، دردِ عشق را مخفی می دارد امّا اشکِ چشم ، آن را اظهار و ابراز می دارد پس عاشقی تو از آن معلوم است ."
      }
    ]
  },
  {
    "title": "غزل شمارهٔ ۷۶ حافظ",
    "verses": [
      {
        "text": "جز آستان توام در جهان پناهی نیست / سرِ مرا به جز این در، حواله گاهی نیست",
        "explanation": "در این دنیا غیر از آستان تو ، من پناهگاهی ندارم و برای سَرِ من به جز این در ، حواله گاهی نیست یعنی مرجع و مأوا نیست ."
      },
      {
        "text": "عدو چو تیغ کِشد، من سپر بیندازم / که تیغِ ما به جز از ناله‌ای و آهی نیست",
        "explanation": "دشمن وقتی برای جنگ با ما شمشیر بکشد ، ما سپر می اندازیم یعنی ترکِ جنگ می کنیم و منقاد می شویم و عداوت نمی کنیم زیرا ما تیغی به جز آه و ناله نداریم . خلاصه ما از ضعفاییم و آلتِ حرب مان آه و ناله است . [ سپر بیندازیم = مراد ترک جنگ است ]"
      },
      {
        "text": "چرا ز کویِ خرابات روی برتابم / کز این بِهَم، به جهان هیچ رسم و راهی نیست",
        "explanation": "برای چه از کوی میخانه روی برتابم ؟ یعنی از آن روی برنمی گردانم . زیرا در دنیا از این بهتر برایم روی و راهی نیست . یعنی برای من راهی بهتر و تازه تر از راهِ میخانه نیست ."
      },
      {
        "text": "زمانه گر بزند آتشم به خرمنِ عمر / بگو بسوز که بر من به برگِ کاهی نیست",
        "explanation": "زمانه اگر به خرمنِ عُمرم آتش بزند و بسوزاند . به زمانه بگو بسوزان خرمن عُمرِ مرا و یا به خرمنِ عُمرم بگو بسوز که در نزدِ من خرمنِ عُمرم به اندازۀ پرِ کاهی ارزش ندارد . یعنی هیچ اعتبار ندارد . مراد از آتش زدن به عُمر ، هلاک نمودن است ."
      },
      {
        "text": "غلامِ نرگسِ جَمّاشِ آن سَهی سَروم / که از شرابِ غرورش به کس نگاهی نیست",
        "explanation": "غلامِ چشمان طنّازِ آن سهی قدم ، یعنی جانانی که دارای قد و بالای موزون و متناسب است و از شرابِ غرور به کسی التفاتی ندارد و نظر نمی کند . یعنی غرورِ حُسن نانع توجه کردن او است به کسی . [ جماش = طنّاز و با گوشۀ چشم نگریست ]"
      },
      {
        "text": "مباش در پی آزار و هر چه خواهی کن / که در شریعتِ ما غیر از این گناهی نیست",
        "explanation": "فقط در پی آزار مباش و باقی هر چه خواهی بکن . زیرا در شریعت مت غیر از این گناهی نیست یعنی گناهی بزرگتر از این نیست . غرض نفی عظمت است نه نفی ذاتِ گناه و مراد از عبارت « هرچه خواهی کن » امر و اجازه نیست . بلکه منظور اینست که نسبت به این گناه ، سایر گناهان گویا که گناه نیست . خلاصه امر بر اجتناب از دل آزاری است ."
      },
      {
        "text": "عِنان کشیده رو ای پادشاهِ کشورِ حُسن / که نیست بر سر راهی که دادخواهی نیست",
        "explanation": "ای پادشاهِ سرزمین زیبایی ، عنان کشیده رُو یعنی در حالی که افسارِ اسب را تنگ می کشی حرکت کن . زیرا سرِ راهی نیست که در آن متظلمی نباشد و دادخواهی نکند . حاصل کلام اینکه : آهسته رُو زیرا شاکی زیاد است ، آهسته رُو تا به شکایت همه گوش کنی و ترتیبِ اثر دهی . [ دادخواه = کسی که خواهان عدل است ، متظلم و کسی که شکایت می کند ]"
      },
      {
        "text": "چنین که از همه سو دامِ راه می‌بینم / بِه از حمایتِ زلفش مرا پناهی نیست",
        "explanation": "اینطور که می بینم از هر طرف دامی بر سرِ راهم قرار گرفته . یعنی قیود دنیا از هر جانب مرا احاطه کرده است و غیر از حمایت زلفِ آن جانان پناهگاهی ندارم . یعنی تنها زلفِ او است که مرا از قیودِ دنیا خلاص می کند . خلاصه تا به دامِ زلفِ او گرفتار نشوم از دام های دیگر مصون نمی مانم . [ سو = جانب / حمایت = حفظ و صیانت ]"
      },
      {
        "text": "خزینهٔ دلِ حافظ به زلف و خال مده / که کارهای چنین، حَدِّ هر سیاهی نیست",
        "explanation": "خطاب به جانان می فرماید : خزینۀ دلِ حافظ را به زلف و خالت مده . یعنی تو که دلِ حافظ را گرفته ای پس پیشِ خودت بماند و به این سیاهان مسپار ، زیرا این قبیل کارها یعنی رعایت و صیانت دل ، کارِ هر سیاه نیست . خلاصه دلِ حافظ یک دلِ عزیز است و آن را به کسی مده که قدرش را نداند . فقط خودت حفظ اش کن ."
      }
    ]
  },
  {
    "title": "غزل شمارهٔ ۷۷ حافظ",
    "verses": [
      {
        "text": "بلبلی برگِ گُلی خوش رنگ در منقار داشت / و اندر آن برگ و نوا خوش ناله‌هایِ زار داشت",
        "explanation": "بلبلی برگِ گُلِ زیبا رنگی در منقار داشت و در حسرت وصلت آن گُل با نهایتِ ذلّت و ضعف ، ناله های خوش داشت . [ خوش رنگ = زیبا رنگ / منقار = بینی پرنده / زار = در لغت به معنی ذلیل است . امّا اگر زاری باشد به معنی گریه و ناله می باشد ]"
      },
      {
        "text": "گفتمش در عین وصل‌، این ناله و فریاد چیست؟ / گفت ما را جلوهٔ معشوق در این کار داشت",
        "explanation": "به بلبل گفتم : در محضِ وصل این ناله و فریاد چیست ؟ گفت : جلوۀ معشوق ما را به این کار واداشته . یعنی معشوق حُسن و جمالِ خود را نشان داد و ما را به فریاد و فغان انداخت . خلاصه فریاد و فغانم بی سبب نیست اگر چه در عینِ وصلم . [ جلوه = عرض حُسن و جمال ]"
      },
      {
        "text": "یار اگر ننشست با ما نیست جای اعتراض / پادشاهی کامران بود، از گدایی عار داشت",
        "explanation": "یار اگر با ما نشست و برخاست نکند . محلِ اعتراض نیست زیرا او یک پادشاهِ کامران است و از گدایان عار دارد . [ کامران = کسی را گویند که همه چیز را طبقِ دلخواه و میلِ خود بخواهد ]"
      },
      {
        "text": "در نمی‌گیرد نیاز و نازِ ما با حُسنِ دوست / خرَّم آن کز نازنینان‌، بختِ برخوردار داشت",
        "explanation": "نیاز و نازِ ما به حُسنِ دوست اثر نمی کند . یعنی هر قدر هم که تضرّع و نیاز کردیم . دوست از کمالِ زیبایی به ما هیچ التفات نکرد . از این قرار پس سعادتمند آن کسی است که از نازنینان برخوردار است . طالعِ مساعد داشته باشد و بختش یار باشد . [ در نمی گیرد = تأثیر نمی کند / نیاز = عرض حاجت / ناز = فخر / نازنینان = جمع نازنین ]"
      },
      {
        "text": "خیز تا بر کِلکِ آن نقاش‌، جان افشان کنیم / کـ‌این همه نقشِ عجب در گردشِ پرگار داشت",
        "explanation": "برخیز تا به قلمِ آن نقاش جان خود را افشان کنیم ، یا جان نثار کنیم . که این همه نقوشِ عجیبه در گردش پرگار دارد . یعنی افلاک و عناصر را کروی الشکل یا مدور آفرید و در داخل شان مخلوقات عجیب خلق نمود . [ خیز = پاشو / جان افشان = جان نثار کردن ]"
      },
      {
        "text": "گر مریدِ راهِ عشقی فکرِ بدنامی مکن / شیخِ صنعان خرقه رهنِ خانهٔ خَمّار داشت",
        "explanation": "اگر طالب راهِ عشق هستی ، فکرِ بدنامی نکن . یعنی عاشقی ، بدنامی است . پس حال که طالب و راغبِ سلوکِ راه عشقی ، فکر بدنامی را کنار بگذار . [ خرقه = جبۀ فقرا / رهن = گرو / خمار = خمر فروش ]\n\n– مصراع دوم اشاره دارد به داستان شیخ صنعان ( عبدالرزاق یمنی ) که مرشدی عظیم الشأن بود و به دختر ترسا عاشق شد و برایشان خوک چرانی کرد و با دختر ترسا خمر نوشید و هرگز فکرِ بدنامی نکرد . دختر ترسا از شیخ باده خواست . چون شیخ صاحب مال و چیزی نبود که خواستۀ دختر را فراهم کند . پس خرقۀ خود را پیشِ خمار در مقابلِ مقداری شراب گرو گذاشت و شرابی آورد و با دختر نوشید . مراد شاعر از بیان جمله « خرقه رهنِ خانۀ خمار » تلمیح به قصۀ مذکور است . این قصه به تفضیل در کتاب منطق الطیر عطار نیشابوری آمده است ."
      },
      {
        "text": "وقتِ آن شیرین قلندر خوش که در اَطوارِ سیر / ذکرِ تسبیحِ مَلَک در حلقهٔ زُنّار داشت",
        "explanation": "وقت و حالِ آن شیرین قلندر یعنی حضرت شیخ صنعان خوش است که ذکرِ تسبیح ملک را در حلقۀ زنّار می کرد . یعنی خلاصه شرایط اسلام را در صورت کفر رعایت می کرد . [ اطوار = جمع طور به معنی احوال و مراد از سیر و سلوک است / زنّار = کمربندی بوده است که ذمیانِ نصرانی در مشرق زمین برای تمایز از مسلمانان مجبود بودند به کمر داشته باشند چنانکه یهودیان مجبور بودند وصلۀ عسلی رنگ بر روی لباسِ خود بدوزند . در ادبیات فارسی زنار بستن از کافر شدن کنایه شده است ]"
      },
      {
        "text": "چشمِ حافظ زیرِ بامِ قصرِ آن حوری سرشت / شیوهٔ جَنّاتُ تَجری تَحتِهَا الاَنهار داشت",
        "explanation": "دیده حافظ زیر بام قصر آن جانان حوری سرشت مثل باغی شد که در آن رودها جاری است یعنی حالِ آن رودهای جاری جنت را دارد . قصر آن جانان را به جنت تشبیه نموده و اشکِ چشمِ خود را به آن رودهایی که در داخل جنت جریان دارد تشبیه کرده است . [ سرشت = خلقت / حوری سرشت = خلقتش چون خلقتِ حور است / جنات = جمع جنت به معنی باغها ]"
      }
    ]
  },
  {
    "title": "غزل شمارهٔ ۷۸ حافظ",
    "verses": [
      {
        "text": "دیدی که یار، جز سَرِ جور و ستم نداشت / بشکست عهد، وز غمِ ما هیچ غم نداشت",
        "explanation": "آیا دیدی که یار غیر از جور و ستم آرزو و هوای دیگر نداشت . عهد را شکست ، پیمان را به هم زد و از غمِ ما هیچ غمگین نشد . [ سر = سودا و آرزو ]"
      },
      {
        "text": "یا رب مگیرش ار چه دلِ چون کبوترم / افکند و کُشت و عزتِ صیدِ حرم نداشت",
        "explanation": "ای خدا ، یار را مؤاخذه مکن یعنی عفوش بکن . اگر چه دلِ چون کبوترم را افکند و کشت و حرمت و عزتِ صیدِ حرم را رعایت نکرد . [ مگیرش = مؤاخذه مکن / ارچه = اگر چه / درافکند = به زمین انداخت و کشت ، هلاک کرد ]\n\nمنظور خواجه از لفظِ حرم در این بیت ، حرم مکۀ معظمه است . و صید شکار در آن حوالی جایز نیست و هر کس که صیدی نماید ملزم به پرداخت غرامت است ."
      },
      {
        "text": "بر من جفا ز بختِ من آمد وگرنه یار / حاشا که رسمِ لطف و طریقِ کَرَم نداشت",
        "explanation": "ستمی که به من رسید از اقبال و طالعِ خودم است و اِلّا حاشا که یار راه و رسمِ کرم را رعایت نکند . یعنی حاشا که لطف و کرم نداشته باشد . خلاصه اینکه یار به راه و رسمِ کرم وارد است . پس این بلاها که به سرم آمده تماماََ از ستارۀ اقبال خودم است نه از جانبِ یار . [ رسم = قانون و عادت ]"
      },
      {
        "text": "با این همه هر آن که نه خواری کشید از او / هر جا که رفت، هیچ کَسَش محترم نداشت",
        "explanation": "با این همه لطف و کرمِ یار ، هر آن کس که از او ذلّت و خواری نکشید . هر کجا که رفت هیچ کس احترامش نکرد یعنی هر کس که از جانان ذلّت و خواری ندید و حقارت نکشید ، هرگز موردِ احترامِ دیگران قرار نگرفت . [ با این همه = با تمام لطف و کرم یار ، «این» اشاره به لطف و کرم یار دارد / خواری = خوار و ذلیل / محترم = معزز و شریف ]"
      },
      {
        "text": "ساقی بیار باده و با محتسب بگو / انکارِ ما مَکُن که چنین جام، جم نداشت",
        "explanation": "ای ساقی باده بیار و به مدعی و محتسب بگو ما را انکار مکن . که چنین جامی حتی جم نداشت یعنی جم هم چنین جامی نداشت . خلاصه باده ای که ما داریم حتی جم هم مالک آن نبوده است ."
      },
      {
        "text": "هر راهرو که ره به حریمِ درش نبرد / مسکین بُرید وادی و ره در حرم نداشت",
        "explanation": "هر عاشقِ سالک که به حرمِ جانان ره نبرد یعنی به درِ حرمِ جانان واصل نشد . بیچاره وادی حرم را طی کرد امّا به حرم راه نیافت . خلاصه ، عاشقی که با وجودِ سعی بلیغ نتواسته به درِ حریمِ جانان واصل گردد چون حاجیی است که قطع بیابان نموده امّا به زیارت مکه نایل نشده است . [ راهرو = کسی که راه می رود ، مراد سالک راهِ عشق است / وادی و رهِ حرم = مراد حرمِ مکه است ]"
      },
      {
        "text": "حافظ بِبَر تو گویِ فصاحت که مدعی / هیچش هنر نبود و خبر نیز هم نداشت",
        "explanation": "ای حافظ تو گوی فصاحت را بربای . یعنی با نظمِ کلامِ فصیح ، گوی فصاحت را ببر . که دشمن هیچ هنر ندارد و از هنر ، خبر هم ندارد . پس با این وصف او با تو نمی تواند خصومت کند زیرا که تو پر هنری و او بی هنر . [ مدعی = در این بیت به معنی خصم آمده ]"
      }
    ]
  },
  {
    "title": "غزل شمارهٔ ۷۹ حافظ",
    "verses": [
      {
        "text": "کنون که می‌دمد از بوستان نسیمِ بهشت / من و شرابِ فرح‌بخش و یارِ حورسرشت",
        "explanation": "اکنون که از بوستان نسیمِ معطر بهشتی می وزد یعنی ایامِ بهار است و از بوستان ها بادهای ملایم و خوش عطر می وزد . و در این موسم ، منم و شراب فرح بخش و یار حور سرشت . خلاصه فصل بهار را با یار و باده نوشی می گذرانم . یعنی مصاحب من باده است و یار و از این دو جدا نمی شوم . [ کنون = مخفف اکنون به معنی حالا / می دمد = در اینجا به معنی می وزد / نسیم = باد ملایم و معطر / بهشت = جنّت / فرح بخش = آنچه باعثِ شادی می گردد ]"
      },
      {
        "text": "گدا چرا نزند لافِ سلطنت امروز؟ / که خیمه سایهٔ ابر است و بزمگه لبِ کِشت",
        "explanation": "گدا چرا امروز لافِ سلطنت نزند و ادعای پادشاهی نکند که سایۀ ابر برایش به منزلۀ چتر و چادر است و لب کِشت ، صحبت گاه او . سابقاََ هم اشاره شده بود که : کنار جویبار و کشت و سایه ابر برای تشکیل مجلسِ عیش در نزدشان بسیار پسندیده است . [ گدا = فقیر / خیمه = چادر / لب کشت = کنار مزرعه ]"
      },
      {
        "text": "چمن حکایتِ اردیبهشت می‌گوید / نه عاقل است که نسیه خرید و نقد بِهِشت",
        "explanation": "چمن از ماهِ اردیبهشت خبر می دهد یعنی اواسط فصلِ بهار است . زیرا تمام فعالیت چمن در این ماه است . پس حالا کسی که نقد را به نسیه بفروشد عارف نیست . یعنی به امیدِ جنّت در چنین فصلی ذوق و صفای دنیا را ترک نماید ."
      },
      {
        "text": "به می عمارتِ دل کن که این جهانِ خراب / بر آن سر است که از خاکِ ما بسازد خشت",
        "explanation": "با نوشیدن باده خاطرات را معمور کن . یعنی خوشحل و شادمان باش چر که این جهانِ خراب به هوای آن است که از خاکِ وجودِ ما خشت بسازد . یعنی ما را فنا کند و تبدیل به خاک نماید و از خاک مان خشت بسازد . خلاصه وقتی مقرر شد که عاقبت ، فنا است و امری حتمی . پس همین امروز را با باده خوش بگذرانیم ."
      },
      {
        "text": "وفا مجوی ز دشمن که پرتوی ندهد / چو شمع صومعه افروزی از چراغِ کنشت",
        "explanation": "از دشمن وفا مخواه زیرا اگر بخواهی که شمعِ صومعه را از چراغِ کلیسا روشن نمایی ، نور نمی دهد . یعنی از دشمن انتظار وفا داشتن ، چون طلب کردن فیض و نور اصحابِ صومعه از اهلِ دیر و کُنشت می باشد . خلاصه همانطور که نور و فیضِ اهل صومعه از اهلِ دیر استفاده نمی شود از دشمن هم وفا دیده نمی شود . [ افروزی = در اینجا یعنی اگر بخواهی روشن نمایی / پرتو = ضیا و روشنایی / کُنشت = کلیسا ]"
      },
      {
        "text": "مَکُن به نامه سیاهی مَلامَتِ منِ مست / که آگه است که تقدیر بر سرش چه نوشت؟",
        "explanation": "منِ مست را با نامه سیاهی ملامت مکن یعنی به سبب گناهکار بودن طعنه ام مزن . زیرا که خبر دارد که قلمِ تقدیر بر سرش چه نوشته است . یعنی ممکن است که به سبب توبه مغفور گردم . امّا تو به واسطۀ غرورِ عبادت و طاعت مبتلا و گرفتار شوی . پس جایز نیست کسی را طعنه بزنید و تشنیع نمایید . [ نامه سیاه = کنایه از گناهکار است / آگه = مخفف آگاه به معنی مطلع ]"
      },
      {
        "text": "قدم دریغ مدار از جنازهٔ حافظ / که گرچه غرقِ گناه است می‌رود به بهشت",
        "explanation": "ای زاهد از جنازۀ حافظ قدم دریغ مدار یعنی به تشییع جنازۀ حافظ بیا . جرا که اکر چه حافظ غرقِ دریای گناه است امّا به بهشت می رود . [ قدم = در اینجا یعنی پا / دریغ مدار = مضایقه مکن ]\n\nحکایت می شود که : شخصی مخالفِ خواجه بوده است یعنی منکر وی بوده است که همیشه به خواجه طعنه می زده و از وی بدگویی می کرده . همین که خواجه وفات می کند این شخص علاوه بر اینکه خودش برای تشییع جنازۀ حافظ حاضر نمی شود دیگران را هم از شرکت در آن منع می کند . مگر یکی از دوستان حافظ که در آن مجلس حاضر بوده و می گوید : خواجه ادعا می کرد که دیوان من به هر نیت فتح و کشف گردد . پس بیایید از دیوانِ خواجه تفأل بزنیم ببینیم چه می گوید : همین که دیوان شاعر را باز می کنند به امر خداوند بیت فوق می آید . پس آن شخصِ مغرض توبه می کند و به اتفاقِ جماعتِ حاضر در تشییع جنازه خواجه شرکت می کند ."
      }
    ]
  },
  {
    "title": "غزل شمارهٔ ۸۰ حافظ",
    "verses": [
      {
        "text": "عیبِ رندان مَکُن ای زاهدِ پاکیزه‌سرشت / که گناهِ دگران بر تو نخواهند نوشت",
        "explanation": "ای زاهدِ پاک سرشت ، یعنی ای زاهدی که خلقتاََ پاک و طاهر آفریده شده ای ، به عیب جویی قلندران وارسته مپرداز . زیرا گناه دیگران را به حساب تو نخواهند گذاشت ."
      },
      {
        "text": "من اگر نیکم و گر بد تو برو خود را باش / هر کسی آن دِرَوَد عاقبتِ کار، که کِشت",
        "explanation": "خطاب به زاهد می فرماید : من اگر خوبم و یا بَدم یعنی اگر صالحم و یا طالحم . از من چه می خواهی ، برو به کار خود . هر کس حاصلِ کِشتِ خودش را برداشت می کند . خلاصه هر کسی جزای اعمالِ خود را خواهد دید . پس از صالح بودن و یا طالح بودن ما به تو نه فایده می رسد و نه ضرر . [ تو برو خود را باش = به مصلحت خود مشغول باش / دِرَوَد = درویدن ، این کلمه را در چیدن گندم و جو بکار می برند ]"
      },
      {
        "text": "همه کس طالبِ یارند چه هشیار و چه مست / همه جا خانهٔ عشق است چه مسجد چه کِنِشت",
        "explanation": "هر کسی خواستار یار است ، چه هشیار و چه مست . و همه جا خانۀ عشق است . چه مسجد باشد و چه کلیسا . یعنی هر عاقل و لایعقل طالب یار است . خلاصه صالح و طالح همگی طالبِ اویند و هر گوشه ای از مسجد و یا کلیسا خانۀ عبادت اوست .\n\nمنظور بیت : دین اسلام مانند سایر ادیان نیست که صلوة و عبادت به یک محلِ مخصوص باشد و در جای دیگر جایز نباشد . بلکه در دینِ اسلام هر جا که طاهر باشد قابل عبادت است . چنانکه شاعر می فرماید :\n\nگه معتکفِ دیرم و گه ساکن مسجد / یعنی که تو را می طلبم خانه به خانه"
      },
      {
        "text": "سرِ تسلیمِ من و خشتِ درِ میکده‌ها / مدعی گر نکند فهمِ سخن، گو سر و خشت",
        "explanation": "سَرِ تسلیمِ من ، خشت درِ میخانه ها را بالش خود کرده . یعنی درِ میکده ها اقامتگاهِ ما شده و ما از آنجا جدا نمی شویم . خلاصه ، ذوقِ باده را به فلک نمی دهم . اگر مدعی معنای این سخن را فهم نکند . به او بگو سَرت را بزن به خشت . چنانکه در روم معمول است که گویند : فلانی سرش به سنگ هم بخورد از حرفِ خود دست نمی کشد . [ سَرِ تسلیم = مراد کمال تسلیم است / خشت = آجر خام / مدعی = در اینجا منظور خَصم می باشد ]"
      },
      {
        "text": "ناامیدم مکن از سابقهٔ لطفِ ازل / تو پسِ پرده چه دانی که که خوب است و که زشت",
        "explanation": "ای زاهد ، از رحمتِ سابقۀ لطفِ ازل مرا ناامید و مأیوس مکن . زیرا تو چه می دانی که در نزدِ خدا که مقبول و که مردود است . چه بسا ممکن است که ما به سببِ توبه از رندی ، مقبولِ درگاهِ خداوند واقع شویم و تو به سبب غرورِ زهد مردود شوی . [ ناامیدم مکن = مأیوسم مکن / پس پرده = پشت پرده و تعبیر از عالم غیب است . اینکه می گوییم پسِ پرده و عالم غیب ، نسبت به خودمان است وگرنه نسبت به حق تعالی پرده و غیب وجود ندارد چون در نزدِ خدا هیچ چیز مخفی نیست ]"
      },
      {
        "text": "نه من از پردهٔ تقوا به درافتادم و بس / پدرم نیز بهشتِ ابد از دست بهشت",
        "explanation": "تنها من نیستم که که از خلوت و تقوی بدر افتادم یعنی فقط من نیستم که بعد از صلاح و تقوی ، رند و باده نوش شدم . بلکه حضرت آدم هم به سبب یک نافرمانی بهشت را از دست داد . [ بهشت ابد = جنّت / به هِشت = ترک کرد ]"
      },
      {
        "text": "حافظا روزِ اجل گر به کف آری جامی / یک سر از کویِ خرابات بَرَندَت به بهشت",
        "explanation": "ای حافظ ، اگر شده در روزِ آخرِ زندگیت هم باشد . جامی به کف آری ، و از کوی میخانه مستقیماََ تو را به بهشت برند . یعنی بدون عذابِ قبر و بدون سؤالِ منکر و نکیر یکسره به بهشت می روی . [ روز اجل = روز انقطاع حیات / یکسر = مستقیماََ ]"
      }
    ]
  },
  {
    "title": "غزل شمارهٔ ۸۱ حافظ",
    "verses": [
      {
        "text": "صبحدم مرغِ چمن با گلِ نوخاسته گفت / ناز کم کن که در این باغ، بسی چون تو شکفت",
        "explanation": "هنگام صبح ، بلبل به گُلِ نو شکفته گفت که کم ناز کن یعنی ناز را ترک کن که در این باغ گُل های بسیاری چون تو شکفته است . [ صبحدم = هنگام صبح / مرغ چمن = مراد بلبل است / نوخاسته = تازه شکفته / ناز کم کن = ناز را بکل ترک کن / بسی = فراوان ، زیاد ]"
      },
      {
        "text": "گل بخندید که از راست نرنجیم ولی / هیچ عاشق سخنِ سخت به معشوق نگفت",
        "explanation": "گُل به سخن بلبل خندید و گفت : اگر چه ما از حرفِ راست و واقعی نمی رنجیم . امّا هرگز یک عاشق به معشوقِ خود سخنی تلخ نگفته است . یعنی ای بلبل حرفِ تو حق است و ما هم از حق نمی رنجیم لیکن هرگز یک عاشق به معشوق خود سخن درشت نگفته است ."
      },
      {
        "text": "گر طمع داری از آن جامِ مُرَصَّع می لعل / ای بسا دُر که به نوکِ مژه‌ات باید سُفت",
        "explanation": "ای یار اگر می خواهی شراب لعل فام از آن جام جواهرنشان بنوشی باید مرواریدهای بسیار با مژه های خود سوراخ کنی . [ مرصّع = جواهر نشان / دُر سفتن = مروارید سوراخ کردن ]\n\n– گل در جواب بلبل می گوید : اگر می خواهی شراب لعل فام از جامِ جواهر نشان بنوشی باید برای رسیدن به آن ، آنقدر رنج ببری و ریاضت بکشی که مروارید را با نوک مژه سوراخ کنی نه اینکه فقط اشک مثل مروارید نوکِ مژه ات باشد ."
      },
      {
        "text": "تا ابد بوی محبت به مشامش نرسد / هر که خاکِ درِ میخانه به رخساره نَرُفت",
        "explanation": "هر کسی که خاکِ درِ میخانه را به رخسارش نروبد . تا آخر عُمر بوی محبت به دماغش نمی رسد . یعنی هر که به پیر مغان محبت نکند و ملازمت او را با جان و دل قبول نکند تا آخر عُمر بوی محبت به مشامش نخواهد رسید . [ نرُفت = جاروب نکرد ]"
      },
      {
        "text": "در گلستانِ ارم دوش چو از لطف هوا / زلفِ سنبل به نسیمِ سحری می‌آشفت",
        "explanation": "دیشب در گلستان ارم ، از لطافت هوا و از نسیمِ سحری زلفِ جانان به هم می خورد و آشفته می گشت . [ گلستان ارم = باغ شاه شجاع و گردشگاه معروف شیراز است / می آشفت = پریشان می شد ]"
      },
      {
        "text": "گفتم ای مَسنَدِ جم، جامِ جهان بینت کو / گفت افسوس که آن دولتِ بیدار بِخُفت",
        "explanation": "در دنبالۀ بیت قبل می گوید : به گلستان گفتم : ای مسند جم یعنی ای تخت سلطان ، جام جهان بینت کجاست ؟ یعنی گُلت کو ؟ گلستان در جوابم گفت : حیف و دریغ که آن دولت بیدار بخفت . یعنی آن دولتِ مساعد ، زایل شد و از بین رفت . [ مسند جم = مراد همان گلستان بیت قبل می باشد / جام = مراد گُل است / کو = کجا / افسوس = حیف و دریغ ]"
      },
      {
        "text": "سخنِ عشق نه آن است که آید به زبان / ساقیا می ده و کوتاه کن این گفت و شِنُفت",
        "explanation": "صحبت و گفتگوی عشق آن نیست که بتوان به زبان آورد . عشق یک امر حالی است نه قالی . فقط عاشقان دانند که عشق چگونه حالتی است ، بی دردان آن را درک نمی کنند . حال ای ساقی ، باده بده و این گفت و شنود را به کُل ترک کن . مرادِ عشق با گفتگو فهمیده نمی شود پس قیل و قال را ترک کن و باده بیاور ."
      },
      {
        "text": "اشکِ حافظ خرد و صبر به دریا انداخت / چه کند سوزِ غمِ عشق نیارَست نهفت",
        "explanation": "اشکِ چشم حافظ ، عقل و صبر او را به دریا انداخت . یعنی قبل از این حافظ به نیروی عقل و صبر می توانست جلوِ گریه و اشکِ چشمِ خود را بگیرد . امّا حالا دیگر گریه و اشکش طغیان کرده و عنان اختیار را از او سلب نموده به حدی که عقل و صبرش مغلوب شده اند . ( نیارست = قادر نشد ) [ چون به کتمان سوزِ غمِ عشق قادر نشد پس کثرتِ گریه اش از آن جهت است . ]"
      }
    ]
  },
  {
    "title": "غزل شمارهٔ ۸۲ حافظ",
    "verses": [
      {
        "text": "آن تُرک پری چهره که دوش از بَرِ ما رفت / آیا چه خطا دید که از راهِ خطا رفت؟",
        "explanation": "آن زیبای پری جهره که دیشب از نزدِ ما رفت . عجبا از ما چه خطایی دید که از راهِ مملکت خطا رفت یعنی رفتنش خطا بود و خطا کرد که رفت . یا خطایی که ما کردیم سبب رفتن او شد . [ چه خطا دید = چه خلافِ صواب دید / راهِ خطا = دارای دو معنی است . یکی مملکت خطا و دیگری خلافِ صواب ]\n\n* این غزل حافظ خطاب است به جانانش که در مسافرت بوده است ."
      },
      {
        "text": "تا رفت مرا از نظر آن چشمِ جهان بین / کس واقفِ ما نیست که از دیده چه‌ها رفت",
        "explanation": "از وقتی که آن چششمِ جهان بینِ من از برابرِ دیدگانم رفته ، کسی از حالِ من آگاه نیست که از چشمانم چه ها رفت . یعنی از وقتی که آن جانان ما را ترک کرد و رفت ، کسی نمی داند که از چشمِ من چقدر اشک ریخته . [ جهان بین = جان بیننده ]"
      },
      {
        "text": "بر شمع نرفت از گذرِ آتشِ دل، دوش / آن دود که از سوزِ جگر بر سر ما رفت",
        "explanation": "آن دودی که دیشب از آتش دل و از سوز جگر از سرِ ما برخاست . از فتیله و شعله شمع نبود . خلاصه دودِ سوزِ جگر ما از دودِ آتشِ فتیلۀ شمه بیشتر بود ."
      },
      {
        "text": "دور از رخِ تو دم به دم از گوشهٔ چشمم / سیلابِ سرشک آمد و طوفانِ بلا رفت",
        "explanation": "دور از رُخِ آن جانان یعنی در فراقِ رُخِ آن جانان ، نفس به نفس یعنی هر ساعت از چشمۀ چشمم سیلابِ سرشک جاری شد و طوفان برخاست . یعنی از کثرتِ گریه و اشک سیلابی از چشمم جاری شد . [ دور از رُخِ او = در فراقِ رُخِ او ]"
      },
      {
        "text": "از پای فتادیم چو آمد غمِ هجران / در درد بمردیم چو از دست دوا رفت",
        "explanation": "وقتی غمِ هجران آمد از پا افتادیم . یعنی همینکه به غمِ هجران مبتلا گشتیم از پای افتادیم و گرفتار شدیم و در درد واماندیم . چون که درمانِ درد از دست برفت . یعنی جانا درمان درد بود . او که رفت ، درد بی درمان شد . خلاصه جانان طبیب دردِ دل و جانِ ما بود ، او که رفت ما ماندیم و دردِ بی درمانِ ما ."
      },
      {
        "text": "دل گفت وصالش به دعا باز توان یافت / عمریست که عمرم همه در کارِ دعا رفت",
        "explanation": "دل به ما گفت که وصالِ جانان را به وسیلۀ دعا می توان به دست آورد . برای همین است که عُمرم همه اش در دعا و یا در کارِ دعا صرف شده . خلاصه از وقتی که دل اینطور گفته ، تمامِ عمرم برای وصالِ جانان در دعا رفت ."
      },
      {
        "text": "احرام چه بندیم؟ چو آن قبله نه این جاست / در سعی چه کوشیم؟ چو از مروه صفا رفت",
        "explanation": "چرا احرام ببندم که آن قبله یعنی جانان در اینجا نیست یعنی برای چه قصدِ زیارتِ کوی جانان را بکنم وقتی او اینجا نیست و برای رفتن به جانبِ کوی جانان چرا سعی نمایم که از کویش صفا رفت . حاصل کلام اینکه : صفای کویش با وجودِ شریفِ جانان است پس وقتی خودِ جانان از کویش رفت مسلماََ صفای کوی او هم می رود .\n\nاحرام = آهنگ حج کردن ، چیزهای حلال و مباح را در هنگامِ زیارت کعبه و مراسمِ حج بر خود حرام کردن ، لباس مخصوص حجّاج را هنگامِ مراسمِ مذهبی حج در بر کردن .\n\nصفا و مروه = دو نقطه اند که حج گزار هفت بار فاصلۀ این دو نقطه را می رود و این عمل را سعی می نامند . در این بیت معشوق به خانه کعبه که قبله گاه است تشبیه شده است و می گوید : وقتی آن قبله در اینجا نیست چرا احرام ببندیم و به خود ریاضت بدهیم . و وقتی که صفا در جنبِ مروه نیست چرا اعمالِ مربوط به سعی را انجام دهیم ."
      },
      {
        "text": "دی گفت طبیب از سرِ حسرت چو مرا دید / هیهات که رنجِ تو ز قانونِ شفا رفت",
        "explanation": "دیروز همین که طبیب مرا دید با حسرت گفت : دردا که علاجِ مرضِ تو از اسلوب و قانونِ شفا گذشت . یعنی مرضِ تو شفاپذیر نیست و مرگت حتمی است .\n\nقانون شفا = در لغت یعنی اسلوب علاج ولی در اینجا اشاره است به کتاب قانون از ابن سینا در موضوع طب و نیز کتاب شفا در موضوع مسائل منطق و حکمت و کلام ."
      },
      {
        "text": "ای دوست به پرسیدنِ حافظ قدمی نه / زان پیش که گویند که از دارِ فنا رفت",
        "explanation": "ای دوست برای عیادت حافظ قدم بگذار یعنی بیا . قبل از آنکه بگویند : حافظ از دارِ فانی رفت . ای دوست بیا و از حافظ عیادت کن پیش از آنکه بگویند : حافظ وفات کرد . [ به پرسیدن حافظ = احوال پرسی از حافظ / دار فنا = مراد دنیا است ]"
      }
    ]
  },

  {
    "title": "غزل شمارهٔ ۸۳ حافظ",
    "verses": [
      {
        "text": "گر ز دستِ زلفِ مُشکینت خطایی رفت رفت / ور ز هندویِ شما بر ما جفایی رفت رفت",
        "explanation": "اگر از دست زلف مشکین تو خطایی سر زد مهم نیست و ما از آن رنجیده خاطر نمی شویم یعنی ، هر ستمی که از خودت و یا از اسباب حُسنت به ما می رسد ، تو معذوری و ما آن را با کمال میل می پذیریم و رد نمی کنیم ."
      },
      {
        "text": "برقِ عشق ار خرمنِ پشمینه پوشی سوخت سوخت / جورِ شاه کامران گر بر گدایی رفت رفت",
        "explanation": "اگر برق عشق ، خرمن وجودِ یک پشمینه پوش را بسوزاند مهم نیست . یعنی اگر وجودِ عاشق گدا را آتش عشق بسوزاند ، هیچ مهم نیست و ما شکایت از آن نمی کنیم . زیرا مرام و شأنِ عاشق ، سوختن در آتش عشق است . و اگر جور و ستم پادشاهِ کامران بر گدایی رسید مهم نیست . یعنی عشق یک پادشاهِ قهّار است که هر کار کند موردِ سؤال قرار نمی گیرد . [ پشمینه پوش = کنایه از عاشق گدا ]"
      },
      {
        "text": "در طریقت رنجشِ خاطر نباشد می بیار / هر کدورت را که بینی چون صفایی رفت رفت",
        "explanation": "در طریقِ عشاق رنجانیدن خاطر و رنجیده شدن وجود ندارد . یعنی جایز نیست . پس حالا هر کدورتی که دیدی ، حالا وقتِ صلح و صفا است و آن کدورت گذشت و دیگر به خاطرها نمی آید . [ رنجش = آزردگی / کدورت = رنجش و دل آزردگی ]"
      },
      {
        "text": "عشقبازی را تحمل باید ای دل، پای دار / گر ملالی بود بود و گر خطایی رفت رفت",
        "explanation": "ای دل ، در عاشقی تحمل لازم است . ثابت قدم باش . یعنی در طریق عشق باید عاشق در برابر هر بلا و جفا صابر باشد ، یعنی در طریق عشق هر چه پیش آید باید عاشق آن را تحمل کند و ترک قیل و قال نماید . [ پایدار = ثابت قدم ]"
      },
      {
        "text": "گر دلی از غمزهٔ دلدار باری برد برد / ور میان جان و جانان ماجرایی رفت رفت",
        "explanation": "اگر خاطر یک عاشق از غمزۀ دلدار باری بُرد ، یعنی اگر عاشقی از معشوق رنجش یا کدورتی پیدا کرد . دیگر آن فراموش می شود و هرگز تکرار نمی گردد . [ اگر مابین جان و جانان ، ماجرایی رخ داده است آن هم گذشت و بار دیگر آن را به خاطر نمی آورند ]"
      },
      {
        "text": "از سخن چینان ملالت‌ها پدید آمد ولی / گر میانِ همنشینان ناسزایی رفت رفت",
        "explanation": "از غمّازان هزار جور آواز شنیده و ملالتها دیده می شود . یعنی غمّازان از سرزنش عشاق فارغ نیستند . امّا اگر مابین یاران و دوستان یک ناسزا و یا یک امرِ نامعقولی واقع گردد فوری عفو می شود و از خاطرها محو می گردد . خلاصه آنچه از غمّاز ظاهر می شود ، در هر زمانی جور و جفا و آزار است امّا مابین عشاق هر ماجرای مهمی هم که اتفاق افتد مستور می ماند و دیگر به خاطر نمی آید . [ سخن چین = غمّاز / پدید = آشکار / همنشینان = مصاحبان / ناسزا = آنچه لایق نباشد ]"
      },
      {
        "text": "عیبِ حافظ گو مکن واعظ که رفت از خانقاه / پای آزادی چه بندی؟ گر به جایی رفت رفت",
        "explanation": "ای واعظ ، اگر حافظ از خانقاه رفت عیبش مگیر . زیرا پای شخصِ آزاد را برای چه می بندی . پس اگر به جایی رفت ، رفت . یعنی اگر حافظ خانقاه را ترک نمود و رفت ، ای واعظ مانعِ او مباش زیرا او یک شخصِ آزاد است و یک آدم بی قید است . زیرا کسانی که لاقیدند آن جا هستند که دوست دارند ."
      }
    ]
  },
  {
    "title": "غزل شمارهٔ ۸۴ حافظ",
    "verses": [
      {
        "text": "ساقی بیار باده که ماهِ صیام رفت / دَردِه قدح که موسمِ ناموس و نام رفت",
        "explanation": "ای ساقی باده بیار که ماه روزه تمام شد ، جامِ باده به دستم بده که مُوسمِ وقار وعار سپری شد . یعنی ماهِ رمضان که زمانِ رعایت آبرو و حفظ ناموس است گذشت . آن ایّام رفت و حالا زمانِ عیش و نوش فرا رسیده است . [ مُوسم = کنایه از زمان / ناموس = به معنی وقار آمده ]"
      },
      {
        "text": "وقتِ عزیز رفت بیا تا قضا کنیم / عمری که بی حضور صُراحی و جام رفت",
        "explanation": "خطاب به ساقی می فرماید : وقتِ گرانبها تلف شد ، بیا که قضا کنیم یعنی عُمری که بدون صُراحی و جام رفت قضا کنیم . خلاصه اوقاتی را که بدون باده گذرانده ایم جبران نماییم ."
      },
      {
        "text": "مستم کن آن چنان که ندانم ز بی‌خودی / در عرصهٔ خیال که آمد، کدام رفت",
        "explanation": "خطاب به ساقی : ای ساقی مرا آنچنان مست کن که از بیخویشی نفهمم که در میدان خیالم که آمد و به کجا رفت ، به ضرورت قافیه «کدام» گفته شده و اِلّا جایش بود «کجا» بگوید . یعنی چنان مرا مست کن که از شدّتِ مستی به کُل بی خبر از عالَم شوم . ندانم که آمد و که رفت و به کجا رفت ."
      },
      {
        "text": "بر بوی آن که جرعهٔ جامت به ما رسد / در مَصطَبِه دعایِ تو هر صبح و شام رفت",
        "explanation": "به امید آنکه جُرعۀ جامت به ما رسد ، هر صبح و شام در مصطبه دعاهای خیر در بارۀ تو می شود . خلاصه به امید آنکه احسانِ تو شامل حالِ ما بشود . هر صبح و شب در مصطبه ها به دعاگویی تو مشغولیم . [ بوی = در اینجا به معنای امید است / مصطبه = صفۀ میخانه ]"
      },
      {
        "text": "دل را که مرده بود حیاتی به جان رسید / تا بویی از نسیمِ می‌اش در مشام رفت",
        "explanation": "دل، مُرده بود امّا همینکه از نسیمِ تو بویی به دماغش رسید جانِ تازه گرفت . [ دل را = برای دل ]"
      },
      {
        "text": "زاهد غرور داشت، سلامت نبرد راه / رند از رهِ نیاز به دارالسلام رفت",
        "explanation": "زاهد به جهتِ زُهدِ خود مغرور شد . برای همین به مُرادش واصل نشد . امّا رِند از طریقِ عِجز و نیاز به جنت رفت . خلاصه ، زاهد به جهت غرور به جهنم رفت و رِند به به جهتِ عِجز و نیاز به بهشت رفت . [ دارالسلام = مراد جنت است ]"
      },
      {
        "text": "نقدِ دلی که بود مرا صرف باده شد / قلبِ سیاه بود از آن در حرام رفت",
        "explanation": "نقد دلی که داشتم صرفِ باده شد یعنی دل به باده دادم . قلب سیاه بود ، از آن جهت صرفِ حرام شد . [ قلب سیاه = سکه غیر رایج ، سکه تقلبی ]"
      },
      {
        "text": "در تابِ توبه چند توان سوخت همچو عود؟ / می ده که عمر در سرِ سودای خام رفت",
        "explanation": "تا کی می شود که در شعله ، یعنی در آتشِ توبه چون عود سوخت . توبه اقتضا می کند که از باده نوشی دست بکشیم این کار بسیار زحمت افزاست یعنی رنج می دهد . ای ساقی فعلاََ می بده که عُمرم سرِ سودای خام تلف شد و گذشت . چون قادر به رعایتِ توبه نبوده و شکستن آن را حتمی می داند ، از آن جهت به توبه ، سودای خام گفته است . [ تاب = شعله / سر = این جا به معنی نوک و جهت / سودای خام = مراد توبه است ]"
      },
      {
        "text": "دیگر مکن نصیحتِ حافظ که ره نیافت / گمگشته‌ای که بادهٔ نابش به کام رفت",
        "explanation": "باز حافظ را نصیحت نکن زیرا هیچ گمگشته ای به این عالَمِ ظاهر ، راه نیافت یعنی به این عالَمِ صغری نیامد که بادۀ شیرین و بادۀ محبّت به دماغش نرسیده باشد . حاصل کلام اینکه : حافظ بادۀ محبّتِ جانان را نوش کرده و در وادی محبّت گم گشته است . حالا دیگر به حافظ نصیحت نکن . زیرا گم گشته ای که بادۀ محبت به دماغش رسید ، او دیگر از وادی محبت به این عالَم ره نیافت یعنی شرابِ محبت جانان را ترک ننمود . [ بادۀ شیرین = مراد محبّت است / به حافظ نصیحت مکن خطاب عام است ]"
      }
    ]
  },
  {
    "title": "غزل شمارهٔ ۸۵ حافظ",
    "verses": [
      {
        "text": "شربتی از لبِ لعلش نچشیدیم و بِرَفت / رویِ مَه پیکرِ او سیر ندیدیم و برفت",
        "explanation": "شربت چون لعلِ لبِ جانان را نچشیدیم و رفت . یعنی جانان رفت در حالی که ما شربتی از لبِ لعلش نچشیدیم . و روی چون ماهِ او را به سیری ندیدیم . خلاصه تحسر و تغابن می کشد از اینکه بر وفقِ مُراد به وصالِ جانان نرسیده است ."
      },
      {
        "text": "گویی از صحبتِ ما نیک به تنگ آمده بود / بار بربست و به گَردش نرسیدیم و برفت",
        "explanation": "گویا که جانان از مصاحبت ما سخت به تنگ آمده بود که بار بَر بَست و رفت . چنان رفت که حتّی به گردش هم نرسیدیم یعنی گویی کدورتِ خاطری از ما پیدا کرده بود که با این عجله رفت و ما حتّی به گردش هم نرسیدیم . [ صحبت = مصاحبت / نیک = در لغت یعنی خوب امّا در این قبیل موارد به معنای محکم تعبیر می شود ]"
      },
      {
        "text": "بس که ما فاتحه و حرزِ یمانی خواندیم / وز پی‌اش سوره اخلاص دمیدیم و برفت",
        "explanation": "هر چه ما فاتحه و دعای حرزِ یمانی خواندیم و سورۀ اخلاص به پشتِ سرش دمیدیم هیچ اثر نکرد و رفت . یعنی مرادمان از خواندن اینها انصراف جانان از سفر بود . امّا او منصرف نشد و رفت . خلاصه از فاتحه و خواندن دعای حرزِ یمانی هیچ فایده حاصل نشد و جانان رفت ."
      },
      {
        "text": "عشوه دادند که بر ما گذری خواهی کرد / دیدی آخر که چنین عشوه خریدیم و برفت",
        "explanation": "ما را فریب می داد که از حیطۀ ارادت و دوستی دور نخواهد شد ، دیدی که ناز و عشوۀ او را تحمل کردیم و با وجودِ این رفت . [ عشوه = فریب دادن دل ]"
      },
      {
        "text": "شد چمان در چمنِ حسن و لطافت لیکن / در گلستانِ وصالش نَچَمیدیم و برفت",
        "explanation": "در حالی که در چمن حُسن و لطافت می خرامید ، رفت . یا در چمنِ حُسن و لطافت خرامان شد . اما ما در باغِ وصالش قدمی برنداشتیم و او رفت . یعنی وصال جانان برای ما میسّر نشد و رفت . [ چمیدن = با ناز و تأنی راه رفتن ]"
      },
      {
        "text": "همچو حافظ همه شب ناله و زاری کردیم / کای دریغا به وداعش نرسیدیم و برفت",
        "explanation": "سراسر شب را چون حافظ فریاد و فغان و ناله کردیم . حیفا که به وداعش نرسیدیم و رفت . یعنی جانان چنان با عجله رفت که تودیع میسرمان نشد یعنی مجالِ وداع نشد ."
      }
    ]
  },
  {
    "title": "غزل شمارهٔ ۸۶ حافظ",
    "verses": [
      {
        "text": "ساقی بیا که یار ز رخ پرده برگرفت / کارِ چراغ خلوتیان باز درگرفت",
        "explanation": "ای ساقی بیا که یار از رُخش پرده و حجاب را برداشت و باز چراغِ اهلِ خلوت شعله ور شد یعنی چراغشان روشن شد . حاصل اینکه رُخِ جانان را به چراغ روشن و مستور کردن روی و پشت پرده قرار گرفتن او را به خاموشی چراغ تشبیه می کند و دوباره برداشتن حجاب و نشان دادن رویش را به چراغی تشبیه می کند که برای بارِ دوم شعه ور شده . [ برگرفت = بلند کرد / باز درگرفت = دوباره روشن شد ]"
      },
      {
        "text": "آن شمعِ سرگرفته دگر چهره برفروخت / وین پیرِ سال‌خورده جوانی ز سر گرفت",
        "explanation": "آن شمعِ مشتعل دوباره چهره اش را برافروخت و این پیرِ سالخورده از این که شمع دوباره مشتعل شده جوانی را از سر گرفت یعنی دوباره جوان شده . حاصل مقصود اینکه : از وقتی که جانان چهره اش را از ما مستور و پوشیده می داشت ضعفِ پیری و ناتوانی ما را عارض شده بود . امّا همینکه چهرۀ خود را نمایان ساخت از ذوق و شوقش جوانی را از نو شرع کردیم . [ شمع سر گرفته = یعنی شمعی که نوک فتیله اش گرفته شده ، آن مقدار فتیلۀ سوختۀ شمع که با قیچی گرفته می شود / دگر چهره برفروخت = دوباره چهره اش را مشتعل ساخت / سالخورده = کهنسال / جوانی ز سر گرفت = از نو جوان شد ]"
      },
      {
        "text": "آن عشوه داد عشق که مفتی ز ره برفت / وان لطف کرد دوست که دشمن حذر گرفت",
        "explanation": "در برخی از نسخه ها به جای «عشق» «یار» و در بعضی «باده» آمده و به جای «مفتی» نیز «تقوی» آمده است .\n\nعشق آن عشوه را داد و آن جلوه را کرد که تقوی و فتوی از میان رفت . یعنی عشق حالت و کیفیتی دارد که عاشق را از زهدِ خشک ، سلامت نگه می دارد . و مفتی را از فتوی دادن باز می دارد و باده هم همین حالت و کیفیت را دارد . دوست به قدری به ما لطف نمود و احسان کرد که رقیب ترسید که مبادا ما را از خاصان خویش کند و از او کاملاََ اعراض نماید . یا خودِ یار آن جلوه و عشق را داد که اهلِ تقوی را از تقوی و مفتی را از فتوی بازداشت . یعنی عشق یار به اینان یک حالت و کیفیتی داد که به کُل از کاری که بدان معتاد بودند منصرفشان نمود و طبیعت تعلق و تعشق را به آن ها بخشید ."
      },
      {
        "text": "زنهار از آن عبارتِ شیرینِ دل‌فریب / گویی که پستهٔ تو سخن در شکر گرفت",
        "explanation": "امان از سخنان و الفاظ و عبارات شیرین و دلفریب تو . یعنی در تکلمِ تو یک لذت و یک شیرینی نهفته است که هر شنونده بی اختیار فریفته تو شده و واله و شیدایت می گردد مثلِ اینکه سخنت را به شکر داخل نموده و از شکر بیرون می آوری . [ زنهار = امان / دلفریب = فریبندۀ دل / پسته = مراد دهان معشوق است / در شکر گرفت = آغشته به شکر نمود ]"
      },
      {
        "text": "بارِ غمی که خاطرِ ما خسته کرده بود / عیسی‌دمی خدا بفرستاد و برگرفت",
        "explanation": "بارِ غمی که خاطرِ ما را مجروح کرده بود یعنی ما را به سختی رنج می داد . خداوند یک طبیبِ عیسی نفسی فرستاد و آن غم را بر طرف کرد و از میان برداشت . یعنی به سببِ فراقِ جانان خاطرمان مغموم و مهموم شده بود امّا حق تعالی جانان را برای ما فرستاد و آن بارهای غم را به کُل برطرف کرد ."
      },
      {
        "text": "هر سروقد که بر مَه و خور حسن می‌فروخت / چون تو درآمدی پیِ کاری دگر گرفت",
        "explanation": "هر محبوبِ سرو قدی که به ماه و خورشید ، حُسن می فروخت یعنی به جهت زیبایی اظهارِ تفوق می کرد ، وقتی تو آمدی ، حُسن فروشی را ترک نمود و به کارِ دیگر پرداخت . زیرا در جایی که تو باشی حُسن و زیبایی آنان را رونق و رواج نماند . [ خور = خورشید / پی کار دگر گرفت = دنبال کار دیگر رفت ]"
      },
      {
        "text": "زین قصه هفت گنبدِ افلاک پرصداست / کوته‌نظر ببین که سخن مختصر گرفت",
        "explanation": "از قصه و داستان عشق ، هفت گنبدِ فلک پُر صداست . امّا کوته فکر را ببین که موضوعِ بدین بزرگی را خیلی جزیی گرفت و کم اعتبار جلوه داد . حاصل مطلب این که : کسی که از عالَم عشق و محبت بی خبر باشد آن را جزیی می داند . [ قصه = مراد حکایت عشق و محبت است / صدا = آواز / کوته نظر = کوته فکر / مختصر گرفت = بی اهمیت و بی اعتبار تلقی کردن چیزی ]"
      },
      {
        "text": "حافظ تو این سخن ز که آموختی؟ که بخت / تعویذ کرد شعرِ تو را و به زر گرفت",
        "explanation": "ای حافظ ، این سخن را تو از که آموختی که یار شعرت را حمایل کرده و به زر گرفته است و یا حمایل کرد و از بَر نمود . یعنی شعرِ تو حتماََ خاصیتی دارد ، زیرا یار در عینِ حالی که از همه چیز مستغنی است و بلند پرواز ، با این همه شعر تو را گرامی داشته و بزرگ می دارد ."
      }
    ]
  },
  {
    "title": "غزل شمارهٔ ۸۷ حافظ",
    "verses": [
      {
        "text": "حُسْنَت بِه اتِّفاقِ مَلاحَت جهان گرفت؛ / آری، بِه اِتِّفاق، جهان می‌توان گرفت",
        "explanation": "زیبایی تو به اتفاقِ ملاحت ، دنیا را گرفت یعنی تمام خلقِ عالَم را فریفتۀ خود کرد . آری جهان را می شود به اتفاق گرفت . [ ملاحت = با نمکی / حُسن = زیبایی ]"
      },
      {
        "text": "اِفشایِ رازِ خَلوتیان خواست کرد شمع، / شُکرِ خدا، که سِرِّ دلش در زبان گرفت",
        "explanation": "شمع خواست که اسرارِ اهلِ خلوت را آشکار سازد . شکرِ خدا که رازِ دلش یعنی اتشِ حسد به زبان سرایت کرد و زبانش آتش گرفت یعنی فتیله اش آتش گرفت و قادر به تکلم نشد . و نتوانست اسرار را فاش کند . [ افشا = فاش ساختن / خلوتیان = منسوب به خلوت ]"
      },
      {
        "text": "زین آتشِ نَهُفته که در سینه‌یِ من است، / خورشید، شُعله‌ای‌ست که در آسمان گرفت",
        "explanation": "از این آتش نهانی که در سینۀ من است خورشید شعله ای از آن آتش است یعنی از آتش سینۀ من ، آسمان آتش گرفت . [ نهفته = نهانی / گرفت = در اینجا به معنی شعله ور گشت ]"
      },
      {
        "text": "می‌خواست گُل که دَم زَنَد از رَنگ و بویِ دوست، / از غیرتِ صَبا نَفَسَش در دهان گرفت",
        "explanation": "گُل می خواست که از رنگ و بوی دوست حرف بزند یعنی در رنگ و بوی ، خود را با دوست برابر بداند و بدان فخر نماید ، امّا از غیرت صبا ، نَفَسِ گُل در دهانش ماند یعنی صبا از غیرتش مانع حرف زدن گُل شد . حاصل اینکه : گُل در رنگ و بو به یار نمی رسد . بی تناسب نیست اگر بگوییم ، صبا نگذاشت دهانِ غنچه باز شود . یعنی نگذاشت که از شکلِ غنچه بیرون آید . [ دَم زند = تکلم کند ]"
      },
      {
        "text": "آسوده بر کنار چُو پرگار می‌شدم / دوران، چُو نُقطه، عاقِبَتَم در میان گرفت",
        "explanation": "چون پرگار که در کنار می گردد ، در یک گوشه آسوده خاطر عُمر می گذراندیم اما عاقبت دوران چون نقطه در میانم گرفت یعنی مرا به وسطِ دایره کشاند . [ آسوده = آرام / می شدم = می رفتم ]\n\nمنظور بیت : دور از مردم در یک گوشۀ انزوا در نهایتِ آسودگی به سر می بردم امّا عاقبت روزگار مرا چون نقطۀ دایره به میان مردم کشید ."
      },
      {
        "text": "آن روز شوقِ ساغرِ مِی  خَرمَنَم بِسوخت، / کآتش زِ عکسِ عارضِ ساقی در آن گرفت",
        "explanation": "شوقِ ساغرِ مِی ، خرمن وجودِ مرا آن روز آتش زد و سوزاند که عکس چهرۀ ساقی در آن آتش زد . [ گرفت = اثر کرد ، آتش زد ]\n\nمنظور بیت : وقتی عکس چهرۀ سرخِ ساقی در جام افتاد ، جام مثلِ آتش شعله ور شد و این جاذبه مرا چنان عاشق و مفتون ساخت که هستی من بر سرِ آن رفت و این آتش ، خرمن زندگی مرا سوزاند ."
      },
      {
        "text": "خواهم شدن به کویِ مُغان آستین‌فشان، / زین فتنه‌ها که دامنِ آخرزمان گرفت",
        "explanation": "در اثرِ این فتنه ها که در آخر زمان بروز کرده ، می خواهم در حالیکه با رقص و شادی زندگی را ترک می گویم به محلۀ مُغان بروم . [ شدن = رفتن / کوی مغان = میخانه ها ]\n\nمنظور بیت : برای رهایی از فتنه هایی که در زمان اخیر پیدا شده ، خوشحال و مرفه البال به کوی مُغان خواهم رفت ."
      },
      {
        "text": "مِی خور که هر که آخرِ کارِ جهان بِدید، / از غم سَبُک بَرآمد و رَطلِ گِران گرفت",
        "explanation": "باده بنوش زیرا هر که عاقبت کارِ جهان را دید ، بیدرنگ غمِ جهان را ترک گفت و رطلِ گران گرفت یعنی به باده نوشی پرداخت . خلاصه هر که سریع الزوال و فانی بودن دنیا را دید و از آن آگاه گشت علی الفور غمِ دنیا را فراموش نموده به عیش و نوش پرداخت و قدح های سنگین بدست گرفت . [ سبک = در لغت یعنی کم وزن ولی در اینجا به معنی فوری و تند می باشد / رطل = در اینجا مراد قدح بزرگ است / گران = سنگین / رطل گران گرفت = قدح بزرگ پُر از باده را به دست گرفت ]"
      },
      {
        "text": "بر برگِ گُل به خونِ شقایق نوشته‌اند؛ / کـ‌آن کس که پخته شد، مِیِ چون اَرغَوان گرفت",
        "explanation": "سرخی برگِ گل ذاتی نیست بلکه در اثر خون شقایق است . آن کس که پخته رأی و مجرب روزگار شد ، بادۀ قرمز نوش کرد . یعنی نوشیدن بادۀ قرمز یک امر ذوقی است و لذّت بخش ، و یک شخص مجرب نباید این ذوق را تر نماید . [ شقایق = گل لاله ]"
      },
      {
        "text": "حافظ چو آبِ لُطف زِ نَظمِ تو می‌چِکد، / حاسِد چگونه نُکته توانَد بر آن گرفت؟",
        "explanation": "ای حافظ ، وقتی که از نظمِ تو آبِ لطافت می چکد یعنی شعرت لطیف و آبدار است . پس حاسد چگونه می تواند از آن ایراد بگیرد یعنی دیگر قادر نیست که به تو طعنه بزند و نکته بگیرد ."
      }
    ]
  },
  {
    "title": "غزل شمارهٔ ۸۸ حافظ",
    "verses": [
      {
        "text": "شنیده‌ام سخنی خوش که پیرِ کنعان گفت / «فِراق یار، نه آن می‌کند که بتوان گفت»",
        "explanation": "سخن زیبایی شنیده ام که آن را یعقوب علیه السلام گفته است . بدین مضمون که فراق یار حالی نیست که قابلِ بیان باشد یعنی هجران یار کاری می کند که قابلِ تعبیر نیست . [ پیر کنعان = حضرت یعقوب پیامبر (ع) پدر حضرت یوسف (ع) ]"
      },
      {
        "text": "حدیثِ هولِ قیامت که گفت واعظِ شهر / کنایتی‌ست که از روزگارِ هجران گفت",
        "explanation": "واعظ شهر گفت : هول و ترس قیامت ، کنایه ای از روزگارِ هجران است . یعنی عذاب قیامت که می گویند همان عذابِ فراق یار است . [ هول = ترس ]"
      },
      {
        "text": "نشانِ یارِ سفرکرده از کِه پُرسم باز؟ / که هر چه گفت بَریدِ صبا پریشان گفت",
        "explanation": "نشان و خبر یارِ سفر کرده را از که بپرسم زیرا پیکِ صبا هر چه گفت ، پریشان گفت یعنی پیکِ صبا پریشان گو است و خبرش قابلِ اعتماد نیست . [ سفر کرده = به سفر رفته / برید = عرب به سفیر گوید و عجم به پیک ]"
      },
      {
        "text": "فغان که آن مهِ نامهربانِ مهرگُسِل / به تَرکِ صحبت یاران خود چه آسان گفت",
        "explanation": "افسوس که آن یار نامهربان گفته است : من مصاحبت یاران را ترک نمودم ، اما این حرف را خیلی بی پروا گفته است . حاصل این که ، خواجه افسوس می خورد که آن یارِ نامهربان لااقل از گفتۀ خود پشیمان هم نمی شود زیرا خودِ خواجه هم جزء یارانِ متروک محسوب می شود ."
      },
      {
        "text": "من و مقامِ رضا بعد از این و شُکرِ رقیب / که دل به دردِ تو خو کرد و ترکِ درمان گفت",
        "explanation": "از این به بعد ، منم و مقامِ رضا ، یعنی هر چه از جانان برسد راضی و صابر هستم و شکایت ننمایم زیرا که دل با دردِ تو خو گرفت و درمان را ترک کرد . [ خو کرد = عادت کرد / ترک درمان گفت = درمان را ترک کرد ]"
      },
      {
        "text": "غمِ کهن به میِ سال‌خورده دفع کنید / که تخم خوش‌دلی این است پیرِ دهقان گفت",
        "explanation": "غم را باید با شراب کهنه رفع کرد زیرا سبب صفای خاطر و باعثِ خوش دلی همین شزاب کهنه است . دهقانِ پیر هم همین را گفت و دفع غم را به شرابِ کهنه حواله کرد . [ غم کهن = غم دیرینه / سالخورده = در لغت به معنی کهنسال است ولی در این بیت به معنی شراب کهنه آمده / تخم = کنایه از سبب / دهقان = زارع ]"
      },
      {
        "text": "گره به باد مزن گر چه بر مراد رود / که این سخن به مَثَل باد با سلیمان گفت",
        "explanation": "به باد اعتماد نکن اگر چه بر وفقِ مرادت بوزد . این سخنی است که باد به طریق مَثَل به حضرت سلیمان (ع) گفت در حالی که خودش تحتِ فرمان سلیمان بود و با این وصف به او وفا نکرد . [ به مثل = به طریق مثل ]\n\nمنظور بیت : نباید به دنیا اعتماد کرد هر قدر هم بر وفقِ مراد بچرخد زیرا دنیا در حکمِ بادِ زودگذر است . خلاصه همانطور که از دیگران به تو رسیده است همانطور هم از تو به دیگران می رسد . پس زینهار که به مال و منصب اعتماد نمایی و مغرو باشی ."
      },
      {
        "text": "به مهلتی که سپهرت دهد ز راه مرو / تو را که گفت که این زال تَرک دَستان گفت؟",
        "explanation": "به این مهلتی که فلک به تو داده است از راه در مرو یعنی خود را گم نکن . چه کسی به تو گفته است که این عجوزۀ حیله باز ، ترکِ حیله کرده است و دیگر مکر و حیله نخواهد کرد . خلاصه این یکی دو روزی که فلک بر مرادت می چرخد مغرور مباش ، حتماََ قصدی در بارۀ تو دارد وگرنه این سازگاری او از محبت نیست . [ زال = پیر و عجوزه / دستان = در این بیت به معنی مکر و حیله است ]"
      },
      {
        "text": "مزن ز چون و چرا دم که بندهٔ مُقبِل / قبول کرد به جان هر سخن که جانان گفت",
        "explanation": "هر دستوری که به تو داده می شود در اجرای آن تعلل و بهانه مکن و بیدرنگ بپذیر زیرا بندۀ سعادتمند با جان و دل قبول می کند هر سخنی که جانان گوید یعنی اوامر و نواهی که از جانان صادر شود با آن مخالفت نکند . [ مُقبل = صاحب اقبال ، سعادتمند ]"
      },
      {
        "text": "که گفت حافظ از اندیشهٔ تو آمد باز؟ / من این نگفته‌ام آن کس که گفت بُهتان گفت",
        "explanation": "چه کسی گفت که حافظ از عشق و محبتِ تو منصرف شده و اعراض نموده است . من این را نگفته ام و هر که این حرف را می زند بهتان کرده و به من افترا زده است . یعنی این سخنِ دشمن است ، هیچ ممکن است که من عشق تو را ترک گویم . [ اندیشه = فکر / آمد باز = عبارت از عدول و ترک و فراغت است ]"
      }
    ]
  },
  {
    "title": "غزل شمارهٔ ۸۹ حافظ",
    "verses": [
      {
        "text": "یا رب سببی ساز که یارم به سلامت / بازآید و بِرهانَدَم از بندِ مَلامت",
        "explanation": "یارب سببی فراهم کن که یارم به سلامت برگردد و مرا از چنگِ ملامت خلاص کند ، یعنی غمِ هجرانِ یار طوری تاب و توانِ مرا برده که گاهی از شدّتِ ناراحتی عنان اختیار از دستم خارج می شود بطوری که حالت عجیب و غریب از من دیده می شود و همین امر سببِ سرزنشِ مردم نسبت به من می گردد . حال ای خدا سببی ساز که یارم برگردد و مرا از ملامت مردم نجات دهد . [ ساز = فراهم کن / باز = دوباره ]"
      },
      {
        "text": "خاکِ رهِ آن یارِ سفرکرده بیارید / تا چشمِ جهان بین کُنَمَش جایِ اقامت",
        "explanation": "خاکِ راهِ آن یارِ سفر رفته را بیاورید تا چشمِ جهان بینِ خود را مقام آن خاک نمایم . یعنی غبار راهِ او را به جای توتیا به چشمم بکشید تا دایم از آن نور و ضیاء کسب نمایم . [ جهان بین = بینندۀ جهان / جای اقامت = مقام و یا محل سکونت ]"
      },
      {
        "text": "فریاد که از شش جهتم راه بِبَستند / آن خال و خط و زلف و رخ و عارض و قامت",
        "explanation": "فریاد و فغان که از شش طرف راهم را بستند ، یعنی آن خال و خط و زلف و رخ و عارض و قامت جانان از جمیع جهات توجه مرا جلب نموده و به خود متعلق ساخته اند . [ به مناسبت ذکر شش جهت ، از اسباب حُسن هم شش چیز آورده ]"
      },
      {
        "text": "امروز که در دستِ توام مرحمتی کن / فردا که شَوَم خاک چه سود اشکِ ندامت",
        "explanation": "ای جانام امروز که در اختیار تو هستم به من رحم کن زیرا فردا که مُردم و خاک شدم ، گریستن و پشیمانی چه فایده دارد . یعنی امروز که در دنیا هستم و زنده ام ، می توانی حالم را رعایت کنی پس مرحمتی کن و مراعاتم نما . زیرا فردا بعد از مرگم اگر پشیمان هم شوی فایده ندارد . [ ندامت = پشیمانی ]"
      },
      {
        "text": "ای آن که به تقریر و بیان دم زنی از عشق / ما با تو نداریم سخن، خیر و سلامت",
        "explanation": "ای کسی که با تقریر و بیان از عشق دَم می زنی یعنی عشق را با قیل و قال بیان می کنی ، ما با تو حرفی نداریم برو به خیر و سلامت . یعنی ای کسی که کیفیت عشق را با زبان بیان می کنی ، در حالی که عشق حال است و به قال نمی گنجد ."
      },
      {
        "text": "درویش مکن ناله ز شمشیرِ اَحِبّا / کاین طایفه از کشته ستانند غرامت",
        "explanation": "ای درویش از شمشیر دوستان ناله و فریاد و فغان مکن زیرا این طایفه دوست ، دیه را از کشته یعنی از مقتول می گیرند . یعنی عاشقانِ خود را می کشند و بعد می گویند دست های ما از کشتن شماها خسته شده و به این بهانه از کشته شده خونبها می گیرند . [ احبّا = دوستان / غرامت = مراد خونبها است ]"
      },
      {
        "text": "در خرقه زن آتش که خمِ ابرویِ ساقی / بر می‌شکند گوشهٔ محراب امامت",
        "explanation": "خواجه خطاب به همان درویش می گوید : آتش به خرقه بزن که خمِ ابروی ساقی ، گوشۀ محرابِ امامت را می شکند و خراب می کند . حاصل اینکه : خمِ ابرویِ ساقی تمام مردم عالَم را به خود جلب نموده و همه را در برابرِ خود راکع و ساجد نموده است . از این به بعد زهد و تقوا عبارت خواهد بود از صوفی گری ، زیرا در جایی که گوشۀ ابروی ساقی باشد گوشۀ محراب خراب می شود یعنی عرض و شأنِ محراب را شکست می دهد و دیگر کسی به محراب توجه نمی کند . [ برمی شکند = شکست می دهد ]"
      },
      {
        "text": "حاشا که من از جور و جفای تو بنالم / بیدادِ لطیفان همه لطف است و کرامت",
        "explanation": "خواجه خطاب به جانان می گوید : دور باد از من که از جور و جفای تو ناله و شکایت کنم زیرا ظلمِ لطیفان سراسر لطف و احسان است . [ بیداد = ظلم / کرامت = کرم ]"
      },
      {
        "text": "کوته نکند بحث سرِ زلف تو حافظ / پیوسته شد این سلسله تا روزِ قیامت",
        "explanation": "حافظ گفتگوی زلفِ تو را کوتاه نمی کند یعنی در بیان و تعریفِ آن تقصیر نمی کند . خلاصه این یک قصۀ طولانی است که نمی شود مختصر کرد ، زیرا این سلسله به روز قیامت متصل شده یعنی حد و غایت این سلسله به قیامت می کشد ."
      }
    ]
  },

  {
    "title": "غزل شمارهٔ ۹۰ حافظ",
    "verses": [
      {
        "text": "ای هدهد صبا به سبا می‌فرستمت / بنگر که از کجا به کجا می‌فرستمت",
        "explanation": "ای هدهدِ صبا ، تو را به سبا می فرستم . ببین که از کجا به کجا می فرستمت یعنی ای هدهد صبا ، تو را به کوی جانان می فرستم که سبای عاشقان ، کوی جانان است . بنگر که تو را به چه مقامِ شریف و عزیز می فرستم . چون عشاق برای کشفِ اسرارِ عشق یک همراز و همزبان پیدا نمی کنند از آن جهت با صبا مصاحبت می کنند . از آن جهت به صبا ، پیک مشتاقان گویند . [ هدهد صبا = هدهد مرغی است که عوام آن را شانه به سر گویند . این مرغ یکی از پیک های حضرت سلیمان (ع) بوده / سبا = کشور بلقیس ]"
      },
      {
        "text": "حیف است طایری چو تو در خاک‌دانِ غم / زین جا به آشیانِ وفا می‌فرستمت",
        "explanation": "خواجه خطاب به هدهد صبا می فرماید : حیف است مرغی چون تو در خاکدان غم باشد یعنی دنیا مزبلۀ غم است . ماندن مرغ بلند پروازی چون تو ، در آنجا حیف است . پس تو را به آشیان وفا یعنی کوی جانان می فرستم . [ طایر = اینجا به معنی مرغ است / خاکدان = مزبله / خاکدان غم = کنایه از دنیا است ]"
      },
      {
        "text": "در راهِ عشق مرحلهٔ قُرب و بُعد نیست / می‌بینمت عیان و دعا می‌فرستمت",
        "explanation": "خطاب را از هدهد به جانان متوجه نموده می فرماید : در طریق عشق مرحلۀ قرب و بُعد نیست ، تو را آشکار می بینم و برایت دُعا می فرستم . وقتی عشقِ عاشق به مرحلۀ کمال رسید به هر کجا که نگاه کند جانان خود را می بیند ."
      },
      {
        "text": "هر صبح و شام قافله‌ای از دعای خیر / در صحبتِ شمال و صبا می‌فرستمت",
        "explanation": "هر صبح و شام ، دعاعای کثیره به همراهِ بادِ صبا و شمال برایت می فرستم . زیرا این ها مرید عاشقان و پیک مشتاقانند . خلاصه از هر حیث به اسرار عشاق محرمند ."
      },
      {
        "text": "تا لشکرِ غمت نکند مُلکِ دل خراب / جانِ عزیزِ خود به نوا می‌فرستمت",
        "explanation": "برای اینکه لشکرِ غمت ، مُلکِ دلم را خراب نکند . جانِ عزیز خود را برای لشکر غمت آذوقه فرستادم . [ مُلک = در اینجا به معنی مملکت آمده / نوا = ارزاق ]"
      },
      {
        "text": "ای غایب از نظر که شدی هم‌نشین دل / می‌گویمت دعا و ثنا می‌فرستمت",
        "explanation": "ای جانان غایب از نظر که مقارن و مصاحبِ دلی ، شب و روز دعایت می کنم و برایت ثنا می فرستم . منظور این است که ظاهراََ و باطناََ به دعا و ثنایت مشغولیم . ظاهراََ به وسیله زبان و باطناََ بوسیله نامه و مکتوب ."
      },
      {
        "text": "در رویِ خود تَفَرُّجِ صُنع خدای کن / کآیینهٔ خدای‌نما می‌فرستمت",
        "explanation": "در روی خود صنع خدا را تماشا کن که برایت آیینه خدای نما می فرستم . خلاصه برایت آیینۀ قلبی می فرستم ، روی با کمالت را مقابل آن نگهدار و نظری کن و صنع خدا را در آن مشاهده کن . [ آیینه خدای نما = آیینه ای که خدا را نمایان سازد / صنع = مصنوع ، مخلوق خدا ]"
      },
      {
        "text": "تا مطربان ز شوقِ مَنَت آگهی دهند / قول و غزل به ساز و نوا می‌فرستمت",
        "explanation": "برای اینکه مطربان از اشتیاق من نسبت به تو آگاهت نمایند . قول و غزل تصنیف نموده و با ساز و نوا برایت فرستادم . خلاصه اشعار را به این دلیل به طرزِ مقامات و نعمات فرستادم که هنگام شنیدن از مطربان ، شوق و اشتیاق مرا نسبت به خود بدانی . [ مطربان = مراد سازندگان و گویندگان است / شوق = علاقۀ نفس به چیزی / ساز = آهنگ ]"
      },
      {
        "text": "ساقی بیا که هاتفِ غیبم به مژده گفت / با درد صبر کن که دوا می‌فرستمت",
        "explanation": "ای ساقی بیا که هاتف غیب به طریق مژده به من گفت : با درد بساز که برایت دوا می فرستم . [ هاتف = آوازِ غیبی که صاحب آن دیده نمی شود ]"
      },
      {
        "text": "حافظ، سرودِ مجلس ما ذکرِ خیرِ توست / بشتاب هان که اسب و قبا می‌فرستمت",
        "explanation": "ای حافظ ، سرودِ مجلسِ ما تو را به خوبی یاد کردن است . زود باش که برایت اسب و قبا فرستادم . بیا و مجلسِ ما را مشرف کن . [ سرود = آهنگ و نوا / ذکر خیر = ذکری که خیر و خوبی را بیان کند / قبا = یک نوع لباس است که جلویش سراسر باز باشد ، احتمال دارد منظور بارانی باشد زیرا وقتی که یکی از اکابر ، کسی را به مجلس خود دعوت می نمود . رسم بود که برایش اسب و یک بارانی می فرستاد ]"
      }
    ]
  },
  {
    "title": "غزل شمارهٔ ۹۱ حافظ",
    "verses": [
      {
        "text": "ای غایب از نظر به خدا می‌سپارمت / جانم بسوختی و به دل دوست دارمت",
        "explanation": "این غزل را احتمالاََ خواجه به جای نامه برای جانانش ارسال کرده است و می فرماید : ای جانان غایب از نظر ، تو را به خدا سپردم و تو با اینکه جانم را سوختی امّا من با وجودِ این از جان و دل تو را دوست دارم . یعنی عاشقِ توام و هر قدر هم که از تو جفا ببینم هیچوقت خاطرم از تو ملال پیدا نمی کند چه دور از من باشی و چه نزدیکم باشی . [ بسوختی = تو آتش به جانم زدی ]"
      },
      {
        "text": "تا دامنِ کفن نکشم زیرِ پایِ خاک / باور مکن که دست ز دامن بدارمت",
        "explanation": "تا دامن کفن زیر پای خاک نکشم یعنی تا نمیرم باور مکن که دست از دامنت بردارم . خلاصه تا نمیرم عشق تو را ترک نخواهم کرد ."
      },
      {
        "text": "محرابِ ابرویت بنما تا سحرگهی / دستِ دعا برآرم و در گردن آرمت",
        "explanation": "مِحرابِ ابروانت را به من نشان بده یعنی ابروانت را به من نشان بده تا هنگام سحر برای دعا دست بلند کنم و تو را دعا نمایم و دو دست خود را حمایل وار در گردنت اندازم تا از چشمِ بد دور باشی یا چشم بد از تو دور باشد . یعنی برای اینکه نظر نخوری ، دو دست خود را بلند نموده دعایت می کنم و به جای حمایل بر گردنت می اندازم ."
      },
      {
        "text": "گر بایدم شدن سویِ هاروتِ بابلی / صد گونه جادویی بکنم تا بیارمت",
        "explanation": "برای دیدار تو اگر به سویِ هاروت بابلی هم رمتنی باشم می روم و صد گونه جادوگری می کنم تا که تو را بیاورم . خلاصه به هر وجهی که ممکن و میسبر گردد برای دیدار تو سعی می نمایم و برای آوردن تو جدیت و کوشش می کنم . ولو به سِحر و جادوگری که فی نفسه یک عملِ کفر و ضلالت است اقدام می نمایم . یعنی اگر به هیچ وسیله نتوانستم تو را پیشِ خود آرم به وسیلۀ جادوگری خواهم آورد . خلاصه خواجه به واسطۀ دوری از جانان شدت اشتیاق خود را عرض می نماید ."
      },
      {
        "text": "خواهم که پیش میرمت ای بی‌وفا طبیب / بیمار باز پرس که در انتظارمت",
        "explanation": "ای طبیبِ بی وفا می خواهم که در پیشت بمیرم ، از این بیمارت احوالی بپرس که در انتظار تو هستم . یعنی جان دادنم موقوف به عیادت تو است ."
      },
      {
        "text": "صد جوی آب بسته‌ام از دیده بر کنار / بر بویِ تخمِ مِهر که در دل بکارمت",
        "explanation": "به امیدِ کاشتن تخمِ مهر در دلت ، از اشکِ چشمم در کنارِ خود صد جوی آب بسته ام . یعنی از کثرت گریه در اطرافم ، دریاچه ها تشکیل شده . به امید اینکه شاید تو شدّت گریه ام را ببینی و به من رحم نمایی و نسبت به من تمایلی پیدا کنی . [ بسته ام = بند کرده ام / کنار = نزد / مهر = محبت ]"
      },
      {
        "text": "خونم بریخت وز غمِ عشقم خلاص داد / مِنّت پذیرِ غمزهٔ خنجر گذارمت",
        "explanation": "خونم را ریخت و از غمِ عشق خلاصم کرد یعنی از غم هجران مرا نجات داد . و از این جهت ممنونش هستم . حاصل اینکه : کشتنم و از دستِ هجران خلاص کردنم را یک نوع منت برای جان خود می دانم . [ عبارت خنجر گذار کنایه از بهادری است ]"
      },
      {
        "text": "می‌گریم و مرادم از این سیلِ اشک‌بار / تخمِ محبّت است که در دل بکارمت",
        "explanation": "این بیت تکرار مضمون بیت ششم است که می فرماید : مرادم از این سیلِ اشکی که از دیده ام جاری است این است که به وسیلۀ آن ، دلِ سنگِ تو را نرم سازم و در آن بذرِ محبت بکارم ."
      },
      {
        "text": "بارم ده از کرم سویِ خود تا به سوزِ دل / در پای دم‌به‌دم گهر از دیده بارمت",
        "explanation": "از کرم و لطفی که داری اجازه ام ده تا به نزدت بیایم ، تا از سوزِ دل دم به دم به زیرِ پایت از دیده گوهر بریزم . یعنی به پایت بیفتم و اشکِ چشمم را نثارت کنم ."
      },
      {
        "text": "حافظ شراب و شاهد و رندی نه وضعِ توست / فِی‌الجمله می‌کنی و فرو می‌گذارمت",
        "explanation": "ای حافظ باده نوشی و محبوب دوستی و عیاری شایستۀ شأن و حالِ تو نیست . اگر چه کم و بیش از این کارها می کنی امّا من همۀ این ها را ندیده می گیرم و تو را می بخشم . [ فرو می گذارمت = از گناه تو صرف نظر می کنم ]"
      }
    ]
  },
  {
    "title": "غزل شمارهٔ ۹۲ حافظ",
    "verses": [
      {
        "text": "میرِ من خوش می‌روی کاندر سر و پا میرمت / خوش خِرامان شو که پیشِ قدِ رعنا میرمت",
        "explanation": "ای فرمانروای دلم ، رفتاری دلپذیر داری که فدای سر و قدمت شوم ، به خوشی و ناز روان شو که پیشِ قامت موزونت جان را پیشکش دهم . [ میر = مخفف امیر به معنی فرمانروا / رعنا = موزون و خوشنما ]"
      },
      {
        "text": "گفته بودی کی بمیری پیشِ من، تعجیل چیست؟ / خوش تقاضا می‌کنی پیشِ تقاضا میرمت",
        "explanation": "ای جانان ، پرسیده بودی که چه موقع در برابرِ من می میری . ای جان من عجله برای چیست . عجب تقاضا می کنی پیشِ تقاضایت بمیرم یعنی قربان تقاضایت گردم ."
      },
      {
        "text": "عاشق و مخمور و مهجورم بتِ ساقی کجاست؟ / گو که بِخرامَد که پیشِ سرو بالا میرمت",
        "explanation": "دلداده ای خمارآلود و جدا از یار مانده ام ، معشوق من ، ساقی مجلس کجاست ؟ بگویید که با ناز بیاید تا در برابر قامت سرو مانندش جان را نثار کنم ."
      },
      {
        "text": "آن که عمری شد که تا بیمارم از سودایِ او / گو نگاهی کن که پیشِ چشمِ شهلا میرمت",
        "explanation": "به آن کسی که مدتی است از عشق و خیالِ او بیمارم ، بگو که به من التفاتی کند که فدای چشمِ شهلایش شوم ."
      },
      {
        "text": "گفته‌ای لعلِ لبم هم درد بخشد هم دوا / گاه پیش درد و گَه پیش مداوا میرمت",
        "explanation": "خطاب به جانان می فرماید : ای جانان ، گفته ای که لبِ قرمزِ چون لعلم هم درد می بخشد و هم دوا می دهد . گاه پیشِ دردت و گاه پیشِ مداوایت بمیرم . یعنی فدای لبت گردم که هم درد و هم درمان در آن است ."
      },
      {
        "text": "خوش خِرامان می‌روی چشمِ بد از رویِ تو دور / دارم اندر سر خیالِ آن که در پا میرمت",
        "explanation": "ای یار چه با ناز و زیبا راه می روی ، چشم بَد از تو دور باد . قصد دارم وقتی که خوش می خرامی در مقابلِ قدمت جان را نثار کنم ."
      },
      {
        "text": "گرچه جایِ حافظ اندر خلوتِ وصلِ تو نیست / ای همه جایِ تو خوَش، پیشِ همه جا میرمت",
        "explanation": "ای جانان ، اگر چه در خلوتِ وصلِ تو برای حافظ جایی نیست . امّا می دانم که سراپای تو خوش است . همه جا فدای تو گردم ."
      }
    ]
  },
  {
    "title": "غزل شمارهٔ ۹۳ حافظ",
    "verses": [
      {
        "text": "چه لطف بود که ناگاه رَشحِهٔ قَلَمَت / حقوقِ خدمتِ ما عرضه کرد بر کرمت",
        "explanation": "مهربانی بسیار بزرگی بود که ناگهان تراوش قلمِ تو حقِ چاکری دیرینۀ ما را به پیشگاه کرمِ تو بیان کرد . خلاصه تو حقوقِ خدمتِ سابقۀ ما را به کُل فراموش کرده بودی ، این یادآوری از لطفِ قلمت بود که تو را متوجه کرد . [ رشحه = تراوش ]"
      },
      {
        "text": "به نوکِ خامه رقم کرده‌ای سلامِ مرا / که کارخانهٔ دوران مباد بی رَقَمَت",
        "explanation": "با نوکِ قلم ، سلامی به من نوشته ای که کارگاهِ روزگار هیچوقت بی اسم و رسم تو نباشد یعنی با نبودن تو دنیا هم نباشد . [ کارخانه دوران = مراد از جهان است ]"
      },
      {
        "text": "نگویم از منِ بی‌دل به سهو کردی یاد / که در حسابِ خرد نیست سهو بر قَلَمَت",
        "explanation": "من نمی گویم که مرا به سهو یاد کردی یعنی از منِ بیدل که یاد کرده ای ، قصدی نداشتی . و بلکه سهواََ این نامه را نوشتی ، زیرا در حساب عقل سهو نیست بر قلمت یعنی از قلمت سهو صادر نمی شود . [ بیدل = عاشق / سهو = اشتباه ، غفلت و فراموشی ]"
      },
      {
        "text": "مرا ذلیل مگردان به شکرِ این نعمت / که داشت دولتِ سرمد عزیز و محترمت",
        "explanation": "مرا خوار مگردان به شکرانۀ این نعمت که طالع سرمد تو را عزیز و محترم کرده . یعنی دولت ازلی و ابدی تو را عزیز و محترم کرده . [ سرمد = همیشه و دایم ، صفت دولت است ]"
      },
      {
        "text": "بیا که با سرِ زلفت قرار خواهم کرد / که گر سَرَم برود برندارم از قدمت",
        "explanation": "برگرد که می خواهم به سرِ گیسوی تو پیمان ببندم که اگر سرِ من در این عشق به بادِ فنا رود . از قدمت برندارم یعنی به هر کجا که بروی خاکِ پایت باشم ."
      },
      {
        "text": "ز حالِ ما دلت آگه شود مگر وقتی / که لاله بردمد از خاکِ کشتگانِ غمت",
        "explanation": "دل از حالِ ما خبردار می شود . امّا وقتی از ما خبر می گیرد که از خاکِ مُردگان غمِ تو لاله روییده است یعنی بعد از مرگ ما از احوال ما آگاه می شود . [ جز آن هنگام که عاشقان تو در خاک خفته و لاله از گورشان روییده باشد از حالشان نمی پرسی . ]"
      },
      {
        "text": "روانِ تشنهٔ ما را به جرعه‌ای دریاب / چو می‌دهند زُلالِ خِضِر ز جامِ جَمَت",
        "explanation": " جانِ تشنۀ ما را با یک جرعه سیراب کن وقتی که از جامِ جم ، آبِ حیاتت می دهند که خضر نوشیده است . یعنی وقتی باده می نوشی روانِ تشنۀ ما را به جرعه ای از آن تسلی بخش . [ روان = روح ]"
      },
      {
        "text": "همیشه وقتِ تو ای عیسیِ صبا خوش باد / که جانِ حافظِ دلخسته زنده شد به دَمَت",
        "explanation": " ای صبای عیسی وش ، اوقات و احوالت همیشه خوش باشد زیرا جانِ حافظِ دلخسته با نفسِ جان بخش و روح افزای تو زنده شد . یعنی با وزیدنت از کوی جانان به جانِ حافظِ مِسکین حیات بخشیدی ."
      }
    ]
  },
  {
    "title": "غزل شمارهٔ ۹۴ حافظ",
    "verses": [
      {
        "text": "زان یارِ دل‌نوازم، شُکری است با شکایت / گر نکته‌دانِ عشقی، بشنو تو این حکایت",
        "explanation": "از آن یارِ دلنوازم هم متشکرم و هم شکایت دارم ، شاکرم از بابتِ دلنوازیش ، امّا شکایتم به جهت اینست که قدر هیچ یک از خدماتم را نمی داند . پس اگر نکته سنج عشق هستی پس این حکایت را خوب گوش کن که شکر و شکایت متضادند و جمع شان در یک جا مخالف بنظر می رسد . [ دلنواز = نوازش دهندۀ دل ، تعبیر از رعایت خاطر است / نکته دان عشق = نکته سنج عشق ]"
      },
      {
        "text": "بی‌مزد بود و مِنَّت، هر خدمتی که کردم / یا رب مباد کس را، مخدومِ بی‌عنایت",
        "explanation": "هر خدمتی که به جانان کردم بدون مزد و منت بود یعنی قدرش را ندانست ، یارب ، مخدومِ هیچکس بی عنایت نباشد یا هیچ کس مخدومِ بی عنایت نداشته باشد یعنی مخدومی را که مقادیر عشق را نمی داند ، هیچکس نداشته باشد . [ مزد = اجرت / مخدوم = خدمت کننده / عنایت = ارادت ]"
      },
      {
        "text": "رندانِ تشنه‌لب را، آبی نمی‌دهد کس / گویی ولی‌شناسان، رفتند از این ولایت",
        "explanation": "به رندان تشنه لب کسی یک جرعه آب و یا یک قدح باده نمی دهد . مثل اینکه ولی شناسان از این مملکت رفته اند . یعنی کسانی که برای مردم ارزش قائل بودند و مقادیرِ مردم را می دانستند در این مملکت نمانده اند و بی سر و صدا رفته اند . [ تشنه لب = لب بی آب / آبی = یک جرعه آب و جایز است که آب در این بیت باده باشد / ولی شناسان = کسانی که قدر بزرگان را می دانند / این ولایت = در این بیت یعنی شیراز / رندان = در این بیت به معنی اولیاء ]"
      },
      {
        "text": "در زلفِ چون کمندش، ای دل مپیچ کآنجا / سرها بریده بینی، بی‌جرم و بی‌جنایت",
        "explanation": "ای دل به زلفِ چون کمندِ جانان مپیچ یعنی علاقمند نباش زیرا خیلی سرهای بریده در آن زلف می بینی که بدون داشتن گناه و جنایت به آن روزگار گرفتار شده اند یعنی هر علاقمندی به آن باید از جان و سر بگذرد ."
      },
      {
        "text": "چشمت به غمزه ما را، خون خورد و می‌پسندی / جانا روا نباشد، خون‌ریز را حمایت",
        "explanation": "چشمت به یاری غمزه ، خونِ ما را خورد ، آیا روا می داری ؟ ای جان ، حمایت از خونریز یعنی از قاتل جایز نیست . خلاصه چشمت با تیرهای غمزه خونم را ریخت و تو هم این کار را می پسندی . ای جان ، شایسته نیست که از چشمِ خونریز حمایت نمایی ."
      },
      {
        "text": "در این شبِ سیاهم، گم گشت راهِ مقصود / از گوشه‌ای برون آی، ای کوکبِ هدایت",
        "explanation": "در این شبِ تاریکِ هجران ، راهِ وصال ناپدید گشت .ای جانانی که کوکب هدایتی ، از گوشه ای بیرون بیا تا که راهِ مقصود پدیدار گردد و وصال میسر شود . [ هدایت = دلالت و رهنمایی به راهی که منتهی به مطلوب می گردد / شب سیاه = کنایه از شب تاریک هجران / مقصود = مراد وصال است / کوکب هدایت = کنایه از جانان است ]"
      },
      {
        "text": "از هر طرف که رفتم، جز وحشتم نَیَفزود / زِنهار از این بیابان، وین راهِ بی‌نهایت",
        "explanation": "به هر جانب از وادی فراق یا وادی عشق که رفتم ، چیزی غیر از وحشتم زیاد نشد . یعنی وحشتم زیاد شد . امان از این بیابان و از این راهِ بی نهایت . یعنی بیابان هجران و یا عشق را هر قدر گشتم چیزی جز وحشت حاصلم نشد . [ زنهار = امان ]"
      },
      {
        "text": "ای آفتابِ خوبان، می‌جوشد اندرونم / یک ساعتم بِگُنجان، در سایهٔ عنایت",
        "explanation": "ای آفتاب زیبایان ، اندرونم یعنی دل و جگرم از حرارتِ عشق می جوشد . ساعتی حمایتم کن و در سایۀ عنایتت پناهم بده ."
      },
      {
        "text": "این راه را نهایت، صورت کجا توان بست؟ / کِش صد هزار منزل، بیش است در بِدایت",
        "explanation": " برای نهایت راهِ عشق نمی توان حدی قایل شد . یعنی برای راه عشق نمی توان نهایتی تعیین کرد . زیرا وادی اوّل آن بیش از صد هزار منزل است . خلاصه برای راهِ عشق چطور می توان نهایتی قایل شد در حالیکه وادی اوّل آن بیش از صد هزار منزل است . پس تا آخرش چه می شود . [ بدایت = اول را گویند ، مقابل نهایت است ]"
      },
      {
        "text": "هر چند بردی آبم روی از درت نتابم / جور از حبیب خوش‌تر، کز مُدَّعی رعایت",
        "explanation": " اگر چه آبرویم را بردی یعنی عرضم را ضایع نمودی امّا با وجودِ این از درت رو گردان نمی شوم یعنی آستان سعادتت را ترک نمی کنم . زیرا جور و جفای دوست خیلی خوشتر از رعایت دشمن است ."
      },
      {
        "text": "عشقت رِسَد به فریاد، ار خود به سانِ حافظ / قرآن ز بَر بخوانی، در چاردَه روایت",
        "explanation": "اگر تو هم مثلِ حافظ ، قرآن را در چهارده روایت از حفظ بخوانی باز هم برای وصول کافی نیست بلکه عشق به فریادت می رسد . وصول الی الله با عشق است نه با از حفظ خواندن قرآن . [ اگر چه مانند حافظ قرآن را با چهارده روایت قاریان معروف از حفظ تلاوت کنی ، باز هم عشق به حق ، برای وصول به کمال و برای رسیدن به نهایت سیر و سلوک باید فریاد رس و مددکارِ تو شود . ]"
      }
    ]
  },
  {
    "title": "غزل شمارهٔ ۹۵ حافظ",
    "verses": [
      {
        "text": "مدامم مست می‌دارد نسیمِ جَعدِ گیسویت / خرابم می‌کند هر دَم، فریبِ چشمِ جادویت",
        "explanation": "نسیمِ گیسوانِ پر چین و شکن تو همیشه مرا مست می کند یعنی بوی معطر گیسویت هر زمان که به دماغم می رسد بی هوشم می کند و فریبِ چشمِ جادویت دائم مرا مست می کند . [ مدام = همیشه / جعد = چین و شکن گیسو / گیسو = موی بلند را گویند که از تارک سر دو قسمت شود / فریب = گول زدن ]"
      },
      {
        "text": "پس از چندین شکیبایی شبی یا رب توان دیدن / که شمعِ دیده افروزیم در محرابِ ابرویت",
        "explanation": "بعد از این همه صبوری ، ممکن می شود شبی شمعِ دیده را در ابروان مشابه محرابت روشن سازیم یعنی بعد از این همه جور و جفایت ، شبی دیدارِ وصالت میسر می گردد . [ شکیبایی = صبوری / توان دید = آیا دیدن ممکن می شود / افروزیم = روشن نماییم ]"
      },
      {
        "text": "سوادِ لوح بینش را عزیز از بهر آن دارم / که جان را نسخه‌ای باشد ز لوحِ خالِ هندویت",
        "explanation": "مردمک سیاهِ چشمم را از آن جهت عزیز می دارم یعنی در چشمم حفظش می کنم که از نقشِ خالِ هندیت برای جان یک مثال و یک نسخه باشد . [ سواد = سیاهی ، مقابل بیاض به معنی سفیدی / لوح = تخته / بینش = دیدن ]\n\nمردمک را به خال تشبیه می کند و می گوید : چون مردمک چشمم به خالِ تو شباهت دارد . به همین جهت در چشمم به عنوان یادگار حفظش می کنم ."
      },
      {
        "text": "تو گر خواهی که جاویدان جهان یکسر بیارایی / صبا را گو که بردارد زمانی بُرقِع از رویت",
        "explanation": "اگر می خواهی که جهان را دفعتاََ آرایش دهی و مزین نمایی . به صبا بگو زمانی روبند را از رویت بلند کند که تمام عالَم از پرتو رویت مزین و منور گردد . زیرا روی تو نورِ محض است و به هر جا که اشعه اش بیفتد ، آنجا را منور و مزین کند . [ جاویدان = ابدی / یکسر = یک دفعه / بیارایی = آرایش و تزیین کنی / برقع = روبند ]"
      },
      {
        "text": "و گر رسمِ فنا خواهی که از عالم براندازی / برافشان تا فروریزد هزاران جان ز هر مویت",
        "explanation": "اگر می خواهی که رسم و قانون فنا را از جهان بر چینی و یا از بین ببری ، زلف و گیسویت را تکان بده تا از هر مویش چندین هزار جان بریزد . یعنی اجسام و اشباح از عالم بر طرف می شود امّا ارواخ پاک همیشه باقی می مانند زیرا ارواح خود باقی ابدی اند و فانی نمی شوند . [ برافشان = تکان بده / براندازی = برچینی و از بین ببری / ریزد = ریخته شود ]\n\n– اگر در ادیشه آنی که نشانِ نابودی را در جهان از ریشه برکنی ، گیسوی خود را پریشان کن تا جان های عاشقانِ زنده دل فرو ریزد و رسمِ فنا را از عالم براندازد . ( شرح حافظ دکتر خطیب رهبر )"
      },
      {
        "text": "من و بادِ صبا مِسکین دو سرگردانِ بی‌حاصل / من از افسونِ چشمت مست و او از بویِ گیسویت",
        "explanation": "منِ مسکین و بادِ صباِ مسکین ، دو بی حاصلِ سرگردانیم . من از سِحرِ چشمت مستم و صبا از بوی گیسویت مست است . همانطور که در مسکینی شریکیم در مستانگی هم شریک هستیم ."
      },
      {
        "text": "زهی همت که حافظ راست از دنیی و از عقبی / نیاید هیچ در چشمش به جز خاکِ سرِ کویت",
        "explanation": " همّتِ حافظ عجب همّتی است یعنی چه همّتِ بلندی حافظ دارد که از هر دو جهان یعنی دنیا و آخرت غیر از غبارِ کوی تو هیچ چیز در نظرش ارزش و بهایی ندارد ."
      }
    ]
  },
  {
    "title": "غزل شمارهٔ ۹۶ حافظ",
    "verses": [
      {
        "text": "دردِ ما را نیست درمان الغیاث / هجرِ ما را نیست پایان الغیاث",
        "explanation": "مدد کنید که برای علاجِ دردِ ما درمانی وجود ندارد . کمکم کنید و به دادم برسید که جدایی و هجران ما انتها ندارد . [ الغیاث = مدد خواستن ]"
      },
      {
        "text": "دین و دل بردند و قَصدِ جان کنند / الغیاث از جورِ خوبان، الغیاث",
        "explanation": "این زیبا رویان علاوه بر اینکه دین و دلمان را بردند قصدِ جانمان را هم دارند . از جور و ستم این خوبرویان به دادم برسید و کمکم کنید ."
      },
      {
        "text": "در بهایِ بوسه‌ای جانی طلب / می‌کنند این دلسِتانان الغیاث",
        "explanation": "این محبوبان دلربا در مقابلِ یک بوسه یک جان می خواهند . به فریادم برسید . [ دلستانان = دلربایان ]\n\nجای اعتراض است به خواجه که در برابرِ یک بوسۀ جانان ، دادن جان را خیلی مهم می داند . در حالی که عاشق حاضر است به بهای یک بوسه هزار جان فدا کند ."
      },
      {
        "text": "خونِ ما خوردند این کافَردلان / ای مسلمانان چه درمان؟ الغیاث",
        "explanation": "این معشوقان بی رحم خون دل ما را خوردند ، ای مسلمانان علاجِ دردِ ما چیست ؟ کمکم کنید . [ خون ما خوردند = خون کسی را خوردن کنایه از کشتن و بی رحمی نسبت به کسی / کافردلان = معشوقان بی رحم و ستمکار ، خواجه معشوقان را بدان سبب کافر دل می خواند که سنگدلی و ستمگری را که صفتی است برای کافران ، بر عاشقان روا می دارند . و نیز خوردن خون در دین اسلام حرام است . ]"
      },
      {
        "text": "هم‌چو حافظ روز و شب بی‌خویشتن / گَشته‌ام سوزان و گریان الغیاث",
        "explanation": "کمکم کنید که شب و روز مانند حافظ از خود بی خود شده و گریان و سوزان گشته ام . [ بی خویشتن = از خود بیخود و بی طاقت / گریان و سوزان = در حالی که می گریم و می سوزم ]"
      }
    ]
  },
  {
    "title": "غزل شمارهٔ ۹۷ حافظ",
    "verses": [
      {
        "text": "تویی که بر سرِ خوبانِ کشوری چون تاج / سِزَد اگر همهٔ دلبران دَهَندَت باج",
        "explanation": "خطاب به جانام می فرماید : شایسته است که از تمام دلبران عالَم باج بگیری زیرا بر سرِ همۀ زیبایانِ کشور چون تاجی . یعنی پادشاه سرفرازِ جمیع دلبرانی و بر سرِ تمام دلبران جا داری . [ سزد = لایق / ستانی = از مصدر ستانیدن به معنی گرفتن ]"
      },
      {
        "text": "دو چشمِ شوخِ تو برهم زده خَطا و حَبَش / به چینِ زلفِ تو ماچین و هند داده خراج",
        "explanation": "دیدگان تو که در دلبری گستاخند ، در سرزمینِ ختا و حبشه ، شوری برانگیخته اند و چین بزرگ و هندوستان به شِکنِ زلف تو به نشانِ اطاعت باج داده اند . ( شرح حافظ خلیل خطیب رهبر ) [ خطا ( ختا ) = نام شهری در ترکستان که مشک خیز است و زیبایان آن به حُسن مشهور / حبش = حبشه ، کشور سیاهان در خاور افریقا / ماچین = چین بزرگ یا چین اصلی ( لغت نامه دهخدا ) ]"
      },
      {
        "text": "بیاضِ رویِ تو روشن چو عارِضِ رُخِ روز / سوادِ زلفِ سیاهِ تو هست ظلمت داج",
        "explanation": "سفیدی روی تو از روی خورشید روشن تر است یعنی از روی خورشید درخشان تر است و سیاهی زلفت سایهتر از تاریکی شب است . [ بیاض = سفیدی / عارض رُخ روز = صفحۀ رُخسارِ خورشید / داج = تاریک ]"
      },
      {
        "text": "دهانِ شهدِ تو داده رواج آب خِضِر / لبِ چو قندِ تو بُرد از نباتِ مصر رواج",
        "explanation": "ای جانان ، دهان تو که از انگبین است به آب حیات ، حیات و بقا داده است یعنی آبِ حیات ، خاصیت احیایی خود را از دهان تو گرفته و لبِ شیرین چو قند تو ، بازار نبات مصر را از رونق انداحته و کسادش کرده یعنی تا لبِ تو هست کسی اسمی از نبات مصر نمی برد . [ آبِ خضر = آبی که خضر از آن نوشید ]"
      },
      {
        "text": "از این مرض به حقیقت شفا نخواهم یافت / که از تو دردِ دل ای جان، نمی‌رسد به عِلاج",
        "explanation": "اگر از تو به دردِ دلِ من علاج نرسد ، من از این مرض یعنی مرض عشق ، شفا نمی یابم . یعنی علاج دردِ من ، شربت وصالِ تو است اگر میسر گردد شفا می پذیرد و اِلّا با اجل فراق می میرم . [ این مرض = منظور مرض عشق است ]"
      },
      {
        "text": "چرا همی‌شکنی جانِ من ز سنگدلی؟ / دلِ ضعیف که باشد، به نازکی چو زُجاج",
        "explanation": "ای جانِ من ، چرا با دلِ چون سنگت ، دلِ ضعیفِ مرا می شکنی . دلی که در نازکی و لطافت مانند شیشه است . خلاصه دلِ نازک و لطیف حافظ ، شایسته شکستن نیست چرا می شکنی ؟"
      },
      {
        "text": "لبِ تو خضر و دهانِ تو آبِ حیوان است / قدِ تو سرو و میان موی و بَر، به هیئت عاج",
        "explanation": "لبت چون خضر و دهان شیرین و زندگی بخشت چون آبِ حیات است و قدت هم سرو است یعنی در بلندی و موزونی چون سرو است و میانت چون موی باریک و سینه و پهلوهایت در سفیدی چون عاج است ."
      },
      {
        "text": "فِتاد در دلِ حافظ هوایِ چون تو شَهی / کمینه ذرهٔ خاکِ درِ تو بودی کاج",
        "explanation": "محبت چون تو شهی در دلِ حافظ افتاده ، کاش کمترین غلامِ خاکِ درِ تو بود یعنی کاش حافظ غلام تو بود . [ کمینه = کم و حقیر / کاج = کاش و کاشکی ]"
      }
    ]
  },
  {
    "title": "غزل شمارهٔ ۹۸ حافظ",
    "verses": [
      {
        "text": "اگر به مذهبِ تو خونِ عاشق است مُباح / صلاحِ ما همه آن است کان تو راست صلاح",
        "explanation": "اپر در مذهب و ملتِ تو ریختن خونِ عاشق حلال است صلاحِ ما هم در صلاحِ تو است یعنی هرچه شایسته توست شایسته ما هم هست . چه ریختن خون باشد و چه گرفتن جان . [ صلاح = شایسته ]"
      },
      {
        "text": "سَوادِ زلفِ سیاهِ تو جاعِلُ الظُّلُمات / بَیاضِ رویِ چو ماهِ تو، فالِقُ الاِصباح",
        "explanation": "سیاهی زلفِ تو چنان است که گویی بوجود آورندۀ تاریکی هاست و سپیدی چهرۀ چون ماهِ تو شکافنده و پدیدآورندۀ صبح است به عبارت دیگر ، روی تو همچون صبح که سیاهی شب را کنار می زند و درمی آید . سیاهی زلفِ تو را شکافته و بیرون آمده است . [ سواد = سیاهی / جاعل الظلمات = قرار دهندۀ ظلمت ها و تاریکی ها / بیاض = سفیدی / فالق الاصباح = شکافندۀ صبح ]"
      },
      {
        "text": "ز چینِ زلفِ کمندت کسی نیافت خلاص / از آن کمانچهٔ ابرو و تیرِ چشم، نَجاح",
        "explanation": "هیچکس از شکنِ گیسوی خم اندر خمِ تو رهایی نیابد و از آن کمانِ کوچکِ ابروان و تیرِ نگاه آیا چشمِ رستگاری توان داشت ؟ [ نَجاح = رستگاری و پیروزی ]"
      },
      {
        "text": "ز دیده‌ام شده یک چشمه در کنار روان / که آشنا نکند در میان آن، مَلّاح",
        "explanation": "آنچنان می گریم که از اشکِ دیده ام چشمه ای در کنارم جاری شده است که ملّاح نمی تواند در آن چشمه شنا کند . یعنی با وجودِ این که شناگری از خصوصیات یک ملّاح است باز نمی تواند در آن چشمه شنا کند . [ روان = جاری / آشنا = شنا / ملّاح = کشتی بان ]"
      },
      {
        "text": "لبِ چو آبِ حیاتِ تو هست قُوَّتِ جان / وجودِ خاکیِ ما را از اوست ذکرِ رَواح",
        "explanation": "لب چون چشمۀ نوشِ تو ، نیروبخشِ جان است و برای پیکرِ خاکی ما همچون دعای شبانه است . [ ذکر = دعا / رواح = شبانگاه ]"
      },
      {
        "text": "بداد لعلِ لبت بوسه‌ای به صد زاری / گرفت کام دلم زو به صد هزار اِلحاح",
        "explanation": "لبِ لعلِ تو با صد نوع زاری و نیاز بوسه ای داد و دلِ من با صد هزار اصرار و پافشاری ، از لبِ تو کام گرفت . [ لعل = سنگِ قیمتی سرخ رنگ ، لب از جهت سرخی به لعل مانند شده / کام گرفتن = به آرزو رسیدن ]"
      },
      {
        "text": "دعای جانِ تو وردِ زبان مشتاقان / همیشه تا که بُوَد متّصل مَسا و صَباح",
        "explanation": "تا زمانی که شب و روز به هم متصل هستندو در پی هم می آیند و می روند . پیوسته ذکرِ زبانِ عاشقان ، دعا برای جانِ تو است . [ وِرد = ذکری که کسی آن را پیوسته زیر لب تکرار کند / مشتاقان = عاشقان / مسا = شب / صباح = صبح ]"
      },
      {
        "text": "صَلاح و توبه و تقوی ز ما مجو حافظ / ز رند و عاشق و مجنون کسی نیافت صلاح",
        "explanation": "ای حافظ ، از ما طلبِ خیر و صلاح و توبه و تقوا را مکن . زیرا از رند و عاشق و دیوانه ، کسی انتظار اینها را ندارد . [ صلاح = خیر و نیکی و پرهیزکاری / رند = شخصی که ظاهرش در ملامت و باطنش در سلامت باشد / مجنون = دیوانه ]"
      }
    ]
  },
  {
    "title": "غزل شمارهٔ ۹۹ حافظ",
    "verses": [
      {
        "text": "دلِ من در هوایِ روی فَرُّخ / بُوَد آشفته همچون مویِ فَرُّخ",
        "explanation": "دل من در عشقِ روی فرخ و در محبتش چون موی فرخ آشفته و پریشان است . [ هوی = در اینجا به معنی محبت / آشفته = درهم و پریشان / در هوای روی فرخ = به عشق محبوبم فرخ ]"
      },
      {
        "text": "بجز هندویِ زلفش هیچ کس نیست / که برخوردار شد از روی فَرُّخ",
        "explanation": "کسی نیست که به جز از هندوی زلف فرخ از رویش هم برخوردار باشد یعنی هر کس که از فرخ برخوردار شده فقط از هندوی زلفش بوده امّا از روی وصالش کسی بهره مند نشده است . [ هندوی زلفش = گیسوی مشکین ]"
      },
      {
        "text": "سیاهی نیکبخت است آن که دایم / بُوَد همراز و هم زانوی فَرُّخ",
        "explanation": "آن سیاهی که همیشه همراز و هم زانوی فرخ است ، سیاهِ خوش طالعی است . [ سیاه = مراد موی فرخ است / هم زانو = همنشین ]"
      },
      {
        "text": "شَوَد چون بید لرزان سروِ آزاد / اگر بیند قدِ دلجویِ فَرُّخ",
        "explanation": "سرو بستان اگر قدِ دلجوی فرخ را ببیند چون بید لرزان شود . یعنی قامت خرامان فرخ را اگر سرو ببیند از غیرتش بی اختیار می لرزد . [ بید = نام درختی است / لرزان = صفت است برای بید ]"
      },
      {
        "text": "بده ساقی شرابِ ارغوانی / به یادِ نرگسِ جادوی فَرُّخ",
        "explanation": "ای ساقی به یاد چشم زیبا و افسونگر فرخ ، باده سرخ بده تا بنوشم . [ شراب ارغوانی = می گلگون و سرخ رنگ / نرگس جادو = نرگس افسونگر ، مقصود چشم است ]"
      },
      {
        "text": "دوتا شد قامتم همچون کمانی / ز غم پیوسته چون ابروی فَرُّخ",
        "explanation": "قامتم از غمِ پیوسته مثلِ کمان دو لا شد مانندِ ابروی فرخ . [ دو تا = دو لا ]"
      },
      {
        "text": "نسیم مُشک تاتاری خِجِل کرد / شمیم زلف عَنبربوی فَرُّخ",
        "explanation": "رایحه زلفِ عنبر بوی فرخ ، نسیمِ مشکِ تاتاری را شرمنده کرد . [ نسیم و شمیم = هر دو به معنی رایحه و بوی خوش ]"
      },
      {
        "text": "اگر میلِ دلِ هر کس به جایست / بُوَد میلِ دلِ من سوی فَرُّخ",
        "explanation": " اگر دل هر کسی میل به جایی داشته باشد یعنی به جایی مقید و متعلق باشد . میلِ دلِ من به جانب فرخ است یعنی مقید و متعلق به اوست ."
      },
      {
        "text": "غلامِ همتِ آنم که باشد / چو حافظ بنده و هندوی فَرُّخ",
        "explanation": "من غلامِ همتِ بلندِ آن کسی هستم که چون حافظ ، بنده و غلام فرخ باشد . [ هندوی فرخ = غلام و زرخرید فرخ ]"
      }
    ]
  },
  {
    "title": "غزل شمارهٔ ۱۰۰ حافظ",
    "verses": [
      {
        "text": "دی پیر می‌فروش که ذکرش به خیر باد / گفتا شراب نوش و غمِ دل بِبَر ز یاد",
        "explanation": "یادش بخیر آن پیر می فروش که دیروز گفت : شراب بنوش و غم را فراموش کن . [ ذکرش بخیر = یادش بخیر ]"
      },
      {
        "text": "گفتم به باد می‌دهدم باده نام و ننگ / گفتا قبول کن سخن و هر چه باد، باد",
        "explanation": "به آن پیرِ می فروش گفتم : آخر باده آبرویم را می برد و رسوایم می کند . در جوابم گفت : تو کار به کارها نداشته باش ، حرف مرا قبول کن و هر چه باد باد . یعنی تو خوش باش و به فکرِ نام و ننگ مباش چونکه طریق عشق با نام و ننگ سازگار نیست بلکه در عالم عشق ."
      },
      {
        "text": "سود و زیان و مایه چو خواهد شدن ز دست / از بهر این معامله غمگین مباش و شاد",
        "explanation": "خواجه به عام خطاب می کند : چون سرمایه و سود و زیان همگی از بین خواهد رفت . پس از بهر معامله ای که ذکرش گذشت نه غمگین باش و نه شاد . خلاصه چون این دنیا خانۀ فناست پس نه برای فایده اش خوشحال باش و نه از ضررش غمگین ."
      },
      {
        "text": "بادت به دست باشد اگر دل نهی به هیچ / در معرضی که تخت سلیمان رَوَد به باد",
        "explanation": "اگر دل به هیچ نهی ، در دستت جز باد چیزی نخواهد ماند . یعنی اسبابِ دنیا که مثلِ خودِ دنیا فانی محض و به مثابۀ هیچ است اگر دل بدان بندی و تعلق و علاقه ای پیدا کنی ، چون بادی است که در دستت باشد . یعنی حاصل و فایده ات هیچ است . در مقامی که تختِ سلیمان فانی  شود یعنی با وجود اینکه باد آنرا با اراده سلیمان حرکت می دهد . عاقبت تختش به باد رود . خلاصه هر که به فانی دل بندد نتیجه ای که در دستش می ماند هیچ است . [ معرض = در اینجا به معنی مقام ]"
      },
      {
        "text": "حافظ گرت ز پندِ حکیمان مَلالت است / کوته کنیم قصه، که عمرت دراز باد",
        "explanation": "ای حافظ اگر از پندِ حکیمان ملالت و کسالت پیدا می کنی یعنی از نصایحشان ملول و ناراحت می شوی . قصه را طولانی نکنیم . ما از نصیحت گذشتیم برو که به خدا سپردیمت . [ عمرت دراز باد = تو را به خدا سپردیم ]"
      }
    ]
  },
  {
    "title": "غزل شمارهٔ ۱۰۱ حافظ",
    "verses": [
      {
        "text": "شراب و عیش نهان چیست؟ کارِ بی‌بنیاد / زدیم بر صفِ رندان و هر چه بادا باد",
        "explanation": "نهانی شراب خوردن  و مخفیانه از از مردم ، عیش و عشرت کردن چه معنی دارد . یعنی کارِ بی فایده و بی اساس و بی رویه است . مثلِ بنائی که پایه نداشته و فقط نمای ظاهر دارد . بنابراین ما هم خود را داخلِ رندان کردیم و جزو آنها شدیم ، هر چه بادا باد . مراد این است که عیش و عشرت نهانی عرض و آبروی شخص را حفظ و صیانت می کند امّا با رندان مخلوط شدن و بطور علنی عیاشی و باده نوشی کردن آبروی آدم را بر باد می دهد . لکن ما چون در عیشِ نهانی صفا نیافتیم ، این است که حالا دیگر بر صفِ رندان زدیم و هر چه بادا باد . [ زدیم بر صفِ رندان = با رندان مخلوط گشتیم و جزو رندان شدیم ]"
      },
      {
        "text": "گره ز دل بگشا وز سپهر یاد مکن / که فکر هیچ مهندس چنین گره نگشاد",
        "explanation": "عقدۀ غم و غصه را از دی بیرون بریز و از سپهر و از حرکات و احوالِ فلک یاد نکن که فکر هیچ مهندسی چنین مشکلی را نگشود . خلاصه غمِ دل را فراموش کن و از فلک هم شکایت نکن ، زیرا مؤثرِ حقیقی در کارها فلک نیست و بلکه خودِ خالق است که نه تنها مقادیر و حرکلاتِ افلاک و درجات و دقایق بروج را حتی ثانیه و ثالثه تا عاشره اش می داند بلکه از جوهر و کیفیت آنها آگاه است . [ مهندس = کسی که هندسه می داند / هندسه = یک علمِ مستقل و مبنی بر علمِ هیئت و حساب است که مقادیر اشیاء را نشان می دهد و فنِ رصد به آن بستگی دارد . اگر چنان که علمِ هندسه نباشد رصدی وجود ندارد ]"
      },
      {
        "text": "ز انقلابِ زمانه عجب مدار که چرخ / از این فسانه هزاران هزار دارد یاد",
        "explanation": "از تغییر زمانه و دگرگونی احوال و اوضاعِ اهلِ زمانه تعجب نکن زیرا فلک هزاران افسانه چون این به خاطر دارد . یعنی قصه ها و افسانه های زیاد از اهِ عالَم به یاد دارد . [ انقلابِ زمانه = تغییر زمانه و شاید هم احوال و اطوارِ اهلِ زمانه ]"
      },
      {
        "text": "قدح به شرطِ ادب گیر زان که ترکیبش / ز کاسهٔ سرِ جمشید و بهمن است و قباد",
        "explanation": "قدحِ باده را با رعایت ادب دست بگیر زیرا ترکیب آن از کاسۀ سرِ سه پادشاه مشهور است یعنی گِلَش از خاک سرِ جمشید و بهمن و قباد است . چنانکه عمر خیام می فرماید :\n\nاین کاسه که بس نکوش پرداخته اند / بشکسته و در رهگذر انداخته اند\n\nزنهار قدم بَر او به خواری ننهی / کین کاسه ز کاسه های سر ساخته اند\n\n*جمشید و بهمن و قباد اسامی پادشاهانی است که قبل از حضرت محمد (ص) آمده اند و نام هر کدامشان در شاهنامه مفصل ذکر شده است *"
      },
      {
        "text": "که آگه است که کاووس و کی کجا رفتند؟ / که واقف است که چون رفت تخت جم، بر باد؟",
        "explanation": "چه کسی خبر دارد که کاوس و کی به کجا رفته اند و چه کسی می داند که حضرت سلیمان روی باد چگونه حرکت می کرد و به ایهام مقصود آنکه تختِ سلیمان چگونه بر باد رفت و نابود شد . حاصل کلام اینکه : این همه پادشاهان بزرگ که به این عالَم آمده اند معلوم نیست عاقبت کجا رفتند یعنی دنیا دار فناست . و هر که به دنیا آید باقی نمی ماند و حتماََ از این دنیا می رود . [ کاوس = همان کیکاوس،  پادشاه کیانی مقصود است / کی = لقبِ پادشاهان سلسلۀ کیان / تخت جم = تخت سلیمان ]"
      },
      {
        "text": "ز حسرتِ لبِ شیرین هنوز می‌بینم / که لاله می‌دمد از خونِ دیدهٔ فرهاد",
        "explanation": "هنوز هم می بینم که در سرشک خونین فرهاد که در غمِ جدایی از لبِ شیرین بر خاک می چکد . لالۀ سرخ سر از زمین برمیزند ."
      },
      {
        "text": "مگر که لاله بدانست بی‌وفاییِ دهر / که تا بزاد و بِشُد، جامِ می ز کف نَنَهاد",
        "explanation": "گویی لاله از بی وفایی دنیا خبر دارد زیرا از زمانی که به دنیا آمد تا زمانی که از دنیا رفت ، جام می را از دستش به زمین نگذاشت . یعنی سراسرِ عمرش به باده نوشی گذشت ."
      },
      {
        "text": "بیا بیا که زمانی ز می خراب شویم / مگر رسیم به گنجی در این خراب آباد",
        "explanation": "خطاب به عام می فرماید : بیا تا زمانی از می خراب شویم یعنی مست و لایعقل شویم شاید که در این خراب آباد به گنجی برسیم . [ بشتاب و بیا تا با نوشیدن مِی معرفت بنیاد خودپرستی را ویران کنیم شاید به گنجِ وصالِ جانان در این خراب آباد جهان که آبادیش عینِ ویرانی است دست یابیم . ]"
      },
      {
        "text": "نمی‌دهند اجازت مرا به سِیرِ سفر / نسیمِ بادِ مُصَلّا و آبِ رُکن آباد",
        "explanation": "نسیم مصلی و آب رکناباد به من اجازه گردش و سفر کردن نمی دهند . یعنی به سبب علاقه زیادی که به این دو دارم نمی توانم آنها را ترک کنم و به گردش و سفر و سیاحت عالَم بپردازم . [ مصلی = نمازگاهِ شیراز است که آبِ رکناباد از کنارش جاری می شود و اطرافش مزارع و باغاتِ سبز و خرم است ]"
      },
      {
        "text": "قدح مگیر چو حافظ مگر به نالهٔ چنگ / که بسته‌اند بر ابریشمِ طرب دلِ شاد",
        "explanation": "حافظ وار با نغمۀ چنگ ، ساغر بگیر و بنوش . چرا که شادی خاطر را بر تارهای ابریشمین چنگ بسته اند . یعنی شادی از شنیدن نوای چنگ در دل پیدید می آید ."
      }
    ]
  },
  {
    "title": "غزل شمارهٔ ۱۰۲ حافظ",
    "verses": [
      {
        "text": "دوش آگهی ز یارِ سفر کرده داد باد / من نیز دل به باد دهم، هر چه باد باد",
        "explanation": "دیشب باد از یار سفر کرده آگهی داد یعنی از جانانی که به سفر رفته است خبری آورد . من هم در مقابل این مژده دلِ خود را به مژدگانی دادم هر چه باد باد . [ دوش = دیشب / آگهی = مخفف آگاهی به معنی خبر داری ]"
      },
      {
        "text": "کارم بدان رسید که همرازِ خود کنم / هر شام برق لامِع و هر بامداد باد",
        "explanation": "کارم به اینجا رسید که هر شام ، برق درخشان یعنی آه آتشین و هر صبح بادِ آه را مثاحب و همرازِ خود کنم . خلاصه عشق جانان به حدی تأثیرم کرده که هر صبح و شام کارم آه و ناله و فغان و فریاد است . [ برق لامع = برقی که می درخشد و فوری ناپدید می شود / بامداد = صبح زود ]"
      },
      {
        "text": "در چینِ طرهٔ تو دل بی حِفاظِ من / هرگز نگفت مسکنِ مألوف یاد باد",
        "explanation": "در چین و خمِ طره تو این دلِ بی غیرت من هرگز نگفت که وطن اصلی من کجاست ؟ یعنی از وطنِ اصلی خود هیچ یاد نکرد خلاصه از وقتی که دلِ من در شکن گیسوی تو مسکن گزیده از فضای سینه که جایگاه خو گرفتۀ اوست یادی نمی کند . [ دل بی حفاظ = دل بی غیرت / مألوف = دلخواه و خو گرفته / مسکن مألوف = وطن اصلی ]"
      },
      {
        "text": "امروز قدرِ پندِ عزیزان شناختم / یا رب روانِ ناصحِ ما از تو شاد باد",
        "explanation": "قدر پند و نصیحت عزیزان را امروز شناختم . یارب کسی که به ما نصیحت می کرد روحش از تو شاد باد . خلاصه در ایامِ جوانی و طراوت قدر نصایح دوستان و عزیزان را نفهمیدم ولی حالا که جوانی گذشته و زمان پیری فرا رسیده ، می فهمم چه می گفتند . خدایا روحِ آنها را شاد کن . زیرا آنها خیرخواهِ من بودند که پندم می دادند . [ ناصح = خیرخواه ، نصیحت گو ]"
      },
      {
        "text": "خون شد دلم به یادِ تو هر گَه که در چمن / بندِ قبایِ غنچهٔ گل می‌گشاد باد",
        "explanation": "هر وقت که باد در چمن بندِ قبای غنچۀ گل را باز می کرد و آن را شکفته می ساخت ، من دلم خون می شد یعنی تو به یادم می آمدی و به یادِ بندِ قبا گشودن تو می افتادم و دلم از رشک خون می شد ."
      },
      {
        "text": "از دست رفته بود وجودِ ضعیفِ من / صبحم به بویِ وصلِ تو جان باز داد، باد",
        "explanation": "این وجودِ ضعیفِ من پاک از بین رفته بود امّا هنگامِ صبح که باد بوی زلفِ تو را آورد به من جانِ دوباره داد یعنی ضعفِ وجودم به حدِ کمال رسیده بود لکن به سبب بود زلف تو که باد آورد دوباره جان گرفتم ."
      },
      {
        "text": "حافظ نهادِ نیکِ تو کامت بر آورد / جان‌ها فدایِ مردمِ نیکو نهاد باد",
        "explanation": "ای حافظ ، نیک نهادی تو مرادت را برآورد یعنی خوش طبعی تو سبب حصولِ مرادت می گردد . جان ها فدای مردم نیک طینت باد . در واقع خواجه به خودش دعا کرده است . [ نهاد نیک = سرشت پاک ]"
      }
    ]
  },
  {
    "title": "غزل شمارهٔ ۱۰۳ حافظ",
    "verses": [
      {
        "text": "روز وصلِ دوستداران یاد باد / یاد باد آن روزگاران، یاد باد",
        "explanation": "روزِ وصلِ دوستان یاد باد . یعنی هرگز فراموش نشود آن ایام که با دوستان در یک جا جمع بودیم . یاد باد آن ایم ، یاد باد ."
      },
      {
        "text": "کامم از تلخیِ غم چون زهر گشت / بانگِ نوشِ شادخواران یاد باد",
        "explanation": "از تلخی غم ، کامم مثلِ زهر تلخ گشت . بانگِ بنوش بنوش مجلسِ باده هرگز فراموش نشود . زیرا عادت اهلِ مجلس جنان است که وقتی یکی از مجلسیان قدح شرابِ را بلند کرد دیگران هم با گفتن لفظِ «بنوشیم» جام های خود را بلند می کنند و می نوشند . در روم هم معمول همین است می گویند «بخوریم» ."
      },
      {
        "text": "گر چه یاران فارِغَند از یادِ من / از من ایشان را هزاران یاد باد",
        "explanation": "اگر چه یاران از یاد کردن من فارغند یعنی یادی از من نمی کنند ولی از من به ایشان هزاران بار یاد باد . یعنی من آنها را هزار باد به خاطر می آورم ."
      },
      {
        "text": "مبتلا گشتم در این بند و بلا / کوشش آن حق‌گزاران یاد باد",
        "explanation": "من گرفتارِ بندِ بلا شده ام یعنی گرفتارِ بندِ هجران و فراق عزیزان گشته ام . سعی و تلاشِ آن دوستانِ حق گزار یاد باد . یعنی از خاطرها محو نگردد بلکه برای همیشه باقی بماند آن کوششی که دوستان حق گزار در ادای حقِ ما بجا می آوردند ."
      },
      {
        "text": "گر چه صد رود است در چشمم مُدام / زنده رودِ باغ‌ِ کاران یاد باد",
        "explanation": "هر چند که از اشکِ چشمم هر آن در چشمم صد نهر تشکیل می شود امّا جایش است که زنده رودِ باغکاران یاد شود . یعنی از کثرت گریه از چشمانم نهرها جاری می شود . بسیار بجاست که این نهرها ، زاینده رود را به خاطر بیاورد . خلاصه هر چند که پیوسته دیده ام سرچشمۀ صد جویبار اشک است . با این حال یادِ نهرِ زاینده رود که از کنار باغ کاران می گذرد از خاطر فراموش مباد . [ باغ کاران = نام یکی از چهارباغ معروفِ اصفهان که مشرف بر زاینده رود بوده است ( لغت نامه دهخدا ) ]"
      },
      {
        "text": "رازِ حافظ بعد از این ناگفته ماند / ای دریغا رازداران یاد باد",
        "explanation": "رازِ حافظ بعد از این ناگفته می ماند یعنی کسی پیدا نمی شود که رازِ حافظ را نگه دارد و آن شخص راز نگهدارش باشد . یادِ یاران راز پوش بخیر باد ."
      }
    ]
  },
  {
    "title": "غزل شمارهٔ ۱۰۴ حافظ",
    "verses": [
      {
        "text": "جمالت آفتابِ هر نظر باد / ز خوبی رویِ خوبت خوب‌تر باد",
        "explanation": "جمالت آفتابِ هر نظر باد یعنی رویِ زیبایت در نظرِ هر ناظر مثلِ خورشید نوربخش باشد . یعنی همانطوری گه قمر از خورشید کسبِ نور می می کند ، هر نگاه کننده به روی تو از خورشیدِ رویت مستنیر گردد و در زیبایی به حدِ کمال برسی یعنی حُسنِ تو روز به روز افزون گردد ."
      },
      {
        "text": "هُمای زلفِ شاهین شهپرت را / دلِ شاهانِ عالم زیرِ پَر باد",
        "explanation": "دلِ شاهان عالَم زیرِ پرِ همایِ زلفِ شاهین شهپرت باد یعنی تمام شاهان عالم در سایه حمایت تو مطیعِ فرمانت باشند . ( همای زلف = گیسوی تو که سایه اش چون سایه هما فرخندگی و میمنت می بخشد / همای = مرغ معروف به سعادت / شاهین = مرغی بی نهایت قوی و چالاک ) [ دل فرمانروایان جهان ، فرمان پذیر و در پناهِ گیسوی تو باد که از بلند پروازی گویی شاهپرِ شاهین بر خود بسته است ( شرح دکتر خطیب رهبر ) ]"
      },
      {
        "text": "کسی کو بستهٔ زلفت نباشد / چو زلفت درهم و زیر و زبر باد",
        "explanation": "کسی که گرفتار زلفت نباشد . چون زلفت پریشان و آشفته گردد یعنی هر آن کسی که به تو علاقه نرسانده و دلش را در عقدِ محبت تو قرار نداده است ، پریشان حال و مشوش بال گردد ."
      },
      {
        "text": "دلی کو عاشقِ رویت نباشد / همیشه غرقه در خونِ جگر باد",
        "explanation": "آن کسی که عاشقِ رویت نشود یعنی به تو تعلق و تعشق نداشته باشد ، دائماََ غرقِ در خونِ جگر گردد ."
      },
      {
        "text": "بُتا چون غَمزه‌ات ناوَک فشاند / دلِ مجروحِ من پیشش سپر باد",
        "explanation": "ای بت وقتی که غمزه ات تیر می اندازد . دلِ مجروحِ من در برابرِ تیرش سپر باشد . یعنی تیرهای غمزه ات فقط به دلِ مجروحِ من اصابت کند و نصیب دیگران نشود . [ بتا = ای بت ]"
      },
      {
        "text": "چو لعل شکَّرینَت بوسه بخشد / مذاقِ جانِ من زو پُرشکَر باد",
        "explanation": "وقتی لبِ لعلِ چون شکرت بوسه بخشد ، مذاقِ جانِ من از لعلِ شکرینِ تو پر شکر گردد یعنی بوسۀ لبِ شکرین تو برایم میسر گردد و نصیبم شود ."
      },
      {
        "text": "مرا از توست هر دم تازه عشقی / تو را هر ساعتی حُسنی دگر باد",
        "explanation": "هر دم و هر نفس به تو عشقِ تازه پیدا می کنم یعنی هر دم مهر و محبتم به تو تازه تر می شود . و تو هم هر ساعتی حُسنِ تازه تری پیدا می کنی یعنی زیباتر از زیبا می شوی . خلاصه همنطور که عشق و محبتِ من هر آن زیاد می شود ، حُسن و جمالِ تو هم کمال می یابد ."
      },
      {
        "text": "به جان مشتاق روی توست حافظ / تو را در حالِ مشتاقان نظر باد",
        "explanation": "حافظ از دل و جان مشتاقِ روی توست . خدا کند که به حالِ مشتاقان نظری داشته باشی . یعنی به حالِ حافظ نظری بیفکنی . [ خواجه برای شخصِ خود دعا کرده است ]"
      }
    ]
  },
  {
    "title": "غزل شمارهٔ ۱۰۵ حافظ",
    "verses": [
      {
        "text": "صوفی ار باده به اندازه خورَد نوشش باد / ور نه اندیشهٔ این کار فراموشش باد",
        "explanation": "اگر صوفی باده را به قدری بخورد که مست نشود ، آن باده برایش چون عسا و شکر ، شیرین و گوارا باشد ولی اگر به حدی بخورد که مست و سرخوش گردد بهتر است که فکر باده نوشی را فراموش کند .\n\nمنظور بیت : اگر درویش سالک شراب عشق را به اندازه تاب و توان خود بنوشد . گوارای وی باد و اگر حدِ خویشتن نشناسد ، اندیشۀ سیر و سلوک در طریق معرفت از خاطرش دور باد ( شرح دکتر خطیب رهبر )"
      },
      {
        "text": "آن که یک جرعه مِی از دست توانَد دادن / دست با شاهدِ مقصود در آغوشش باد",
        "explanation": "آن کسی که قدرت این را دارد که به مستحق مِی احسان کند یعنی کسی که احسانِ خود را از مردم دریغ نمی دارد . با آن دستی که احسان کرده با مقصود و محبوب خود هم آغوش گردد . [ جمله دعایی است ]\n\nمنظور بیت : کسی که یک جرعه باده کمتر تواند نوشید و اندازه نگاه تواند داشت . باشد که دست در گردنِ شاهدِ مقصود آورد و از وصالِ محبوب کامیاب گردد ( شرح دکتر خطیب رهبر ) ."
      },
      {
        "text": "پیرِ ما گفت خطا بر قلم صُنع نرفت / آفرین بر نظرِ پاکِ خطاپوشَش باد",
        "explanation": "پیرِ روشندل ما به فراست دریافت و به مریدی که پنداشته بود خطایی بر خامۀ آفرینش رفته است فرمود : خطا و اشتباهی از قلمِ صُنع در کارگاه هستی صادر نشده است . آفرین بر دیدۀ پاک بین مرشد باد که خطای مرید را دریافت ولی بر روی او نیاورد ( شرح دکتر خطیب رهبر ) ."
      },
      {
        "text": "شاهِ تُرکان، سخنِ مدعیان می‌شِنَوَد / شرمی از مَظلَمِهٔ خونِ سیاوشش باد",
        "explanation": "اشاره به داستان سیاوش در شاهنامه است و می فرماید : شاه ترکان ( افراسیاب ) به گفتار سخن چینان که ادعای دوستی با وی دارند گوش فرا می دهد و کشتن سیاوش را مباح و روا می شمارد . از ستمی که بر سیاوش رفته باید حیا کند . [ شاه ترکان =- مقصود افراسیاب است / مظلمه = ستمی که بر کسی وارد شود ، دادخواهی ]"
      },
      {
        "text": "گر چه از کِبر، سخن با منِ درویش نگفت / جان فدایِ شِکَرین‌پستهٔ خاموشش باد",
        "explanation": "اگر چه جانان از تکبری که دارد با منِ درویش هیچ حرفی نزد ، با وجود این جان ، فدای پستۀ خاموشش شود یعنی حرف نزدن و سخن نگفتنش با من از روی عدمِ التفات است . با این حال جانم فدای دهانِ خاموشِ چون پستۀ شیرینش گردد ."
      },
      {
        "text": "چشمم از آینه‌دارانِ خط و خالش گشت / لبم از بوسه‌رُبایانِ بَر و دوشش باد",
        "explanation": "دیدۀ من آینه دار عذار و خال هندوی اوست یعنی جانان هیچ وقت از برابر دیدگانم دور نمی شود . امید است که لبم نیز از بوسه ربایان سینه و شانه اش باشد ."
      },
      {
        "text": "نرگسِ مستِ نوازش‌کُنِ مردم‌دارَش / خونِ عاشق به قدح گر بِخورد نوشش باد",
        "explanation": "چشم مستِ نوازش کُن و مردم خویِ آن جانان که عشاق را نوازش می کند و رعایت حالشان را می نماید ، اگر خونِ عاشق را به قدح بخورد نوشش باد یعنی برایش شکر و عسل گردد و خلاصه حلالش باشد . چونکه عشاق را رعایت می کند پس خونشان نوشِ جان و گوارای وجودش باشد ."
      },
      {
        "text": "به غلامیِ تو مشهورِ جهان شد حافظ / حلقهٔ بندگیِ زلفِ تو در گوشش باد",
        "explanation": "حافظ چون غلامی تو را قبول کرده مشهورِ جهان گشته است . پس آرزو دارم که حلقۀ غلامی زلفِ تو در گوش او باشد یعنی همیشه مطیع و فرمانبردار تو باشد ."
      }
    ]
  },
  {
    "title": "غزل شمارهٔ ۱۰۶ حافظ",
    "verses": [
      {
        "text": "تَنَت به نازِ طبیبان نیازمند مباد / وجود نازکت آزردهٔ گزند مباد",
        "explanation": "تن تو محتاج ناز طبیبان نشود یعنی همیشه سلامت باشی و وجود نازکت هم از امراض مصون باشد ."
      },
      {
        "text": "سلامتِ همه آفاق در سلامتِ توست / به هیچ عارضه شخصِ تو دردمند مباد",
        "explanation": "سلامت همه عالم در سلامتِ تو است یعنی تو جانِ عالَمی ، صِحتِ تو صِحتِ عالَم است . پس خدا نکند که وجودِ شریفِ تو با یک عارضه یا یک مرض دردمند شود و به زحمت بیفتد ."
      },
      {
        "text": "جمالِ صورت و معنی ز امنِ صحتِ توست / که ظاهرت دُژَم و باطنت نَژَند مباد",
        "explanation": ""
      },
      {
        "text": "در این چمن چو درآید خزان به یغمایی / رهش به سروِ سهی قامتِ بلند مباد",
        "explanation": "وقتی خزان در این چمن دنیا به یغماگری بیاید ، آن خزان به جانبِ سروِ سهی یعنی سروی که قامتِ بلند دارد راه پیدا نکند . خلاصه اینکه به تمامِ خلق عالَم که امراض مختلف عارض می شود به تو عارض نشود ."
      },
      {
        "text": "در آن بساط که حُسن تو جلوه آغازد / مجالِ طعنهٔ بدبین و بدپسند مباد",
        "explanation": "در جایی که جمالِ تو جلوه آغازد یعنی عرض جمال نماید ، دیگر برای بدبین و بدپسند مجال طعنه نباشد یعنی دشمن بدبین و بدپسند قادر به طعنه تو نباشد ."
      },
      {
        "text": "هر آن که رویِ چو ماهت به چشمِ بد بیند / بر آتشِ تو به جز جانِ او سپند مباد",
        "explanation": "هر آنکس که به رویِ ماهِ تو به چشمِ بد نگرد یعنی چشم زخم زند . به جز بر آتش تو جانِ او اسپند نباشد یعنی جانش در آتش غم بسوزد و از غم و غصه خلاص نشود . [ سپند = تخمِ اسپند است که برای چشم زخم در آتش می ریزنند ]"
      },
      {
        "text": "شفا ز گفتهٔ شِکَّرفِشانِ حافظ جوی / که حاجتت به عِلاجِ گلاب و قند مباد",
        "explanation": "خواجه خطاب به آن دوستی که مریض شده می گوید : شفا را از کلامِ شکرافشانِ حافظ بخواه یعنی برای شفا از مرض اشعار شیرین چون شکر حافظ را بخوان که علاج پذیر باشی و به گلاب و قند محتاج نشوی ."
      }
    ]
  },
  {
    "title": "غزل شمارهٔ ۱۰۷ حافظ",
    "verses": [
      {
        "text": "حُسن تو همیشه در فزون باد / رویت همه ساله لاله‌گون باد",
        "explanation": "زیبایی تو همیشه در ترقی باشد یعنی روز به روز بیشتر شود و رویت سراسرِ سال لاله گون یعنی چون لاله باشد و یا به رنگِ لاله باشد ."
      },
      {
        "text": "اندر سرِ ما خیالِ عشقت / هر روز که باد در فزون باد",
        "explanation": "خیال عشق تو در سرم هر روز افزونتر گردد یعنی عشقم نسبت به تو شدّت یابد . خلاصه عشق و محبتم نسبت به تو روز به روز بیشتر شود ."
      },
      {
        "text": "هر سرو که در چمن درآید / در خدمتِ قامتت نگون باد",
        "explanation": "هر سرو که در چمن پیدا شود در خدمت قدِ چون الفِ تو ، نگون باد . یعنی به واسطۀ تعظیمی که می کند قدش خمیده گردد چنانکه رسم بر این است که هنگامِ سلام خم می شوند . خلاصه هر قدِ بلند و عالی شأن در برابر قامت تو راکع و ساجد باشد ."
      },
      {
        "text": "چشمی که نه فتنهٔ تو باشد / چون گوهرِ اشک غرقِ خون باد",
        "explanation": "چشمی که مفتونِ تو نباشد مثلِ گوهرِ اشک غرق خون گردد یعنی هر که تو را دوست ندارد چشمش گریان و دلش غمناک شود ."
      },
      {
        "text": "چشمِ تو ز بهرِ دلربایی / در کردنِ سحر ذوفنون باد",
        "explanation": "چشمت برای دلربایی ، صاحب همه فنون سُحر باشد . یعنی برای تسخیر دل های عشاق به انواعِ سِحر قادر باشد . [ دلربایی = جذب کننده دل / ذو = صاحب / فنون = جمع فن به معنی صنعت ]"
      },
      {
        "text": "هر جا که دلیست در غمِ تو / بی صبر و قرار و بی سکون باد",
        "explanation": "در هر جا که دلی قابلیت عشق و محبت را دارد . در غمِ عشق تو بی صبر و قرار و نا آرام باشد ."
      },
      {
        "text": "قَدِّ همه دلبرانِ عالم / پیشِ الفِ قَدَت چو نون باد",
        "explanation": "قامت همه دلربایان جهان در برابر بالای راست الف سان تو مانند حرف «ن» خمیده باد یعنی همۀ نکویان در پیشِ تو ، به نشانِ بزرگداشت سر فرود آورند ."
      },
      {
        "text": "هر دل که ز عشقِ توست خالی / از حلقهٔ وصلِ تو برون باد",
        "explanation": "دلی که به راستی عاشقِ تو نباشد و برای هوس ، وصلِ تو را خواهد . از انجمنِ وصالت دور باد ."
      },
      {
        "text": "لعلِ تو که هست جانِ حافظ / دور از لبِ مردمانِ دون باد",
        "explanation": "لبِ قرمز چون لعلِ تو که جانِ حافظ است . دور از لب مردم فرومایه باشد . یعنی فقط نصیب حافظ شود و غیر از او کسی از آن بهره مند نشود ."
      }
    ]
  },
  {
    "title": "غزل شمارهٔ ۱۰۸ حافظ",
    "verses": [
      {
        "text": "خسروا گویِ فلک در خَمِ چوگان تو باد / ساحتِ کون و مکان عرصهٔ میدانِ تو باد",
        "explanation": "ای پادشاه گوی فلک در خَمِ چوگانِ تو باشد یعنی حق تعالی به تو قدرت و عظمتی دهد که مافوقِ تصور باشد یعنی قدرت و عظمتِ خارق العاده دهد . [ شهریارا ، گوی گردون دستخوش و سرگردان چوگان فرمانِ تو و پهنۀ گشاده جهان هستی جولانگه تو باد ( شرح دکتر خطیب رهبر ) . گوی فلک = گوی گردون / ساحت کون و مکان = سراسر روی زمین ]"
      },
      {
        "text": "زلفِ خاتونِ ظفر شیفتهٔ پرچم توست / دیدهٔ فتحِ ابد عاشقِ جولانِ تو باد",
        "explanation": "گیسوی ملکۀ پیروزی عاشق پرچم درفش توست و چشم فتح و گشایش جاودانی دلباختۀ تاخت و تاز تو باد . خلاصه بهر سوی که جنبش کنی و روی آوری فتح و پیروزی هوادارِ تو باشد . ( شرح دکتر خطیب رهبر ) [ شیفته = دیوانه و حیران ]"
      },
      {
        "text": "ای که انشاءِ عطارد صفتِ شوکتِ توست / عقل کل چاکرِ طُغراکشِ دیوانِ تو باد",
        "explanation": "ای شاهی که انشاء عطارد صفت شوکتِ توست یعنی عطارد که نویسندۀ فلک است شوکت و عظمت تو را وصف می کند و عقل کُل خدمتکارِ طغراکشِ تو باشد . [ طغراکش = نگارنده طغرا یا نشانِ ویژه پادشاهی بر فرمانها / چاکر = خدمتکار / عطارد = یکی از هفت سیاره معروف که به فارسی آن را تیر نامند و آن را دبیر فلک خوانده اند ]"
      },
      {
        "text": "طِیرهٔ جلوهٔ طوبی قدِ چون سروِ تو شد / غیرتِ خُلدِ بَرین ساحتِ بُستانِ تو باد",
        "explanation": "قدِ چون سروِ تو باعثِ خشمِ جلوه طوبی گشت یعنی وقتی طوبی قدِ چون سروِ تو را دید که با ناز می خرامد از حسادت به خشم آمد و غضبناک شد و پهنۀ گشادۀ گلستان تو مایه رشک بهشت اعلی باد . [ طوبی = درخت بهشتی / طیره = سبکی و خفت / خلد برین = بهشت اعلی ]"
      },
      {
        "text": "نه به تنها حَیَوانات و نَباتات و جَماد / هر چه در عالمِ امر است به فرمانِ تو باد",
        "explanation": "نه تنها حیوانات و نباتات و جمادات بلکه هر چه هم در عالمِ ملکوت است مطیع فرمان تو باشد . یعنی نه تنها همۀ موجودات زمینی ، بلکه آنچه در عالم ملکوت نیز هست مطیع فرمان تو باشد . – عالم امر منظور عالمِ ملکوت است که در مقابل عالم خلق یا عالمِ مادی آمده است که از آن به « حیوانات و نباتات و جماد » تعبیر شده است . با توجه به اینکه این بیت خطاب به شاه منصور می باشد لذا ظاهراََ غلوی شده است که خلافِ ادبِ شرعی است ."
      }
    ]
  },
  {
    "title": "غزل شمارهٔ ۱۰۹ حافظ",
    "verses": [
      {
        "text": "دیر است که دل‌دار پیامی نفرستاد / ننوشت سلامی و کلامی نفرستاد",
        "explanation": "خیلی وقت است که دلدار خبری برایمان نفرستاده ، نه یک کلام چیز نوشت و نه سلامی فرستاد . خلاصه مدت زمانی است که برای ما نه کلامی و نه پیامی و نه سلامی می فرستد ."
      },
      {
        "text": "صد نامه فرستادم و آن شاهِ سواران / پیکی نَدوانید و سلامی نفرستاد",
        "explanation": "من صد نامه فرستادم در حالیکه آن شاه سواران حتی یک پیک برای من نفرستاد یعنی یک خبر هم نفرستاد . خلاصه به نامۀ من توجه نکرد و مقید نشد که برایم جوابی بفرستد ."
      },
      {
        "text": "سویِ منِ وحشی‌صفتِ عقل‌رمیده / آهو رَوشی، کبک خرامی نفرستاد",
        "explanation": "دلبر آهو رفتار که از دلدادگان می رمد ، قاصدِ کبک پویه و تیز گامی نزدِ منِ عاشقِ بیابان نورد خِرد گم کرده نفرستاد ( شرح دکتر خطیب رهبر ) [ کبک خرام = کبک پویه ، کنایه از تیز گام / آهو روش = آهو رفتار ]"
      },
      {
        "text": "دانست که خواهد شُدنم مرغِ دل از دست / وز آن خطِ چون سلسله دامی نفرستاد",
        "explanation": "او فهمید که مرغِ دلم از دست خواهد رفت با وچودِ این از آن خطِ زیبای به هم پیوسته نامه ای برایم نفرستاد . یعنی با خطِ خود نامه ای ارسال نکرد که مرغِ دلم از دیدن آن تسلی یابد و آرام بگیرد ."
      },
      {
        "text": "فریاد که آن ساقیِ شِکَّر لبِ سرمست / دانست که مخمورم و جامی نفرستاد",
        "explanation": "فریاد از آن ساقی شکر لب و مستغنی زیرا با وجود آنکه از مخموری من خبر داشت جامی برایم نفرستاد یعنی می دانست که عشق و محبتش مرا بی اختیار کرده است . خبری که تسکینم دهد نفرستاد ."
      },
      {
        "text": "چندان که زدم لافِ کرامات و مقامات / هیچم خبر از هیچ مقامی نفرستاد",
        "explanation": "در طریق عشق لافِ کرامات و مقامات خیلی زدم یعنی خیلی گفتم که در عشقِ تو به درجه ای رسیده ام که هر چه از من صادر می شود تماماََ ولایت و کرامت است امّا با این حال از هیچ جا هیچ خبری برایم نفرستاد . یعنی به هیچ وجه به علاقه ام توجه نکرد و به سخنانم التفاط نکرد . [ مقامات = جمع مقام است به معنی منزلت و مرتبتی که بنده به واسطۀ آدابِ خاص بدان رسد و از طریقِ تحملِ سختی و مشقت بدان نائل گردد ( فرهنگ مصطلحاتِ عرفا و متصوفه ) ]"
      },
      {
        "text": "حافظ به ادب باش که واخواست نباشد / گر شاه پیامی به غلامی نفرستاد",
        "explanation": "ای حافظ ، ادب را رعایت کن چرا که اگر پادشاهی برای غلامش خبری نفرستد ، موردِ بازخواست قرار نمی گیرد یعنی هرگز نمی شود که به پادشاهی خطاب کرد که چرا برای چاکرت خبری و پیامی ارسال نکردی ."
      }
    ]
  },
  {
    "title": "غزل شمارهٔ ۱۱۰ حافظ",
    "verses": [
      {
        "text": "پیرانه سَرَم عشقِ جوانی به سر افتاد / وان راز که در دل بِنَهفتم به درافتاد",
        "explanation": "در ایام پیری عشق سوزان روزگار جوانی ام باز\u00ADگشت و سری که در خاطر یک عمر پنهان داشتم،آشکار شد.\nپيرانه سر: به هنگام پيري/به در افتاد: آشکار شد/ عشق جواني: عشق ياري جوان، عشق دوران جواني، عشق به ياد دوران جواني، که بيشتر از همه معني دوم مورد نظر است زيرا در مصراع دوم مي گويد: «وان راز که در دل بنهفتم»"
      },
      {
        "text": "از راهِ نظر مرغِ دلم گشت هواگیر / ای دیده نگه کن که به دامِ که درافتاد",
        "explanation": "با نگاهی طایر دل گرفتار عشق و هوی شد ،ای چشم ببین که دل پای بند چه معشوق ستمگری گشت.\nاز راه نظر: از طريق نگاه /  هواگير: دارد: يکي اوج گير، ديگري صيد شده از هوا، سدگير عاشق که معاني دوم و سوم بيشتر مورد توجه است/نظر: معنی دارد یکی فکر یکی نگاه و در اینجا معنی دوم مقصود است."
      },
      {
        "text": "دردا که از آن آهوی مُشکینِ سیه چشم / چون نافه بسی خونِ دلم در جگر افتاد",
        "explanation": "دریغ و درد که از آن دلبر سیاه چشم که چون آهوی مشکین از من می رمد،جگر سوخته ام چون نافه پر از خون دل و رنج جان فرسا گشت.\nدردا: افسوس/ از آن: به جهت، از دست/ نافه: ناف آهوي ختن که از آن مشک مي گيرند/ جمع شدن خون در ناف آهو باعث ايجاد مشک مي گردد."
      },
      {
        "text": "از رهگذرِ خاکِ سرِ کویِ شما بود / هر نافه که در دستِ نسیمِ سحر افتاد",
        "explanation": "هر نافه كه در دست نسيم سحر هست. از خاك راه سر كوى شماست، يعنى نسيم سحرى هر بوى معطرى كه همراه دارد هنگام عبور از راه سر كوى شما از خاك آن\u200Cجا به\u200Cدست آورده است حاصل سخن نسيم سحر اين همه بوى خوش را هنگام عبور از خاك سر كوى تو به خود گرفته است زيرا كه خاك سر كوى تو مشك و عنبر است و خاصيت نسيم همين است به هر نوع بوئى كه بخورد فورى آن بو را به خود مى\u200Cگيرد.\nاز رهگذر: به سبب، از جهت ، با اشاره به اينکه رهگذر با خاک سر کوي ارتباط دارد/ نافه: در اينجا مظهر بوي خوش است/ در دست نسيم سحر افتاد: به دست باد سحرگاهي افتاد/ دست نسیم: دست باد"
      },
      {
        "text": "مژگانِ تو تا تیغِ جهانگیر برآورد / بس کشتهٔ دل زنده که بر یکدِگر افتاد",
        "explanation": "همین که مژگان تو خنجر برای تسخیر جهان عشق بر\u00ADکشید ،از کشتگان تیغ تو که با نثار جان زندگی جاوید یافتند،پشته ها پدید آمد.\nتيغ جهانگير: شمشيري که قصد تسخير جهان را دارد/ کشته ي دل زنده: کشته اي که از عشق دلش زنده است"
      },
      {
        "text": "بس تجربه کردیم در این دیرِ مکافات / با دُردکشان هر که درافتاد برافتاد",
        "explanation": "بار ها آزموده ایم که در این جهان که سرای پاداش و جزاست ،هر کس با نوشندگان بادۀ عشق به معارضه بر\u00ADخاست و دشمنی ورزید ،بیخ وجودش بر\u00ADکنده شد و نا\u00ADبود گشت.\nبس: بسيار/ دير مکافات: دنياي که هر عملي مکافاتش هرچه زودتر به عامل آن مي رسد/ دُردکشان: رندان عاشق، آنان که شراب عشق را تا ته مي نوشند/ درافتادن: ستيز کردن/ برافتادن: نابود شدن/ دیر مکافات: سرای جزا و پاداش"
      },
      {
        "text": "گر جان بدهد سنگِ سیه، لعل نگردد / با طینتِ اصلی چه کُند، بدگهر افتاد",
        "explanation": "اگر سنگ تیره دل با کوشش بسیار جانش هم به لب برسد ،لعل گرانبها نتواند گشت با سرشت بنیادی چه تواند کرد که نیک گهر آفریده نشده است،شاعر می گوید:\n\nقبول ماده شرط است در افاضت فیض\n\nوگر نه بخل نباشد به مبدءِ فیاض\nلعل: جواهري سرخ رنگ و قيمتي/ طينت: سرشت/ بدگهر: بداصل، بدذات."
      },
      {
        "text": "حافظ که سرِ زلفِ بتان دست کشش بود / بس طُرفه حریفیست کَش اکنون به سر افتاد",
        "explanation": "حافظ که در روزگار جوانی دستش به نوازش به گیسوی زیبایان می رسید،اینک که پیر شده است و باز عشق جوانی به سرش زده در اندیشۀ حریفی کردن و عشق بازی شگفت آوری است.\nبتان: زيبارويان/ دستکش: رام، ملموس، دست کشيده، راهبر و پيش برنده، دست خوش و زیر دست و در دست گرفته/ طرفه: عجيب، شگفتي انگيز، بي نظير و زيبا/ حريف: هماورد که در اينجا هم مي تواند معشوق (= همارد ميدان عشق) و هم عاشق (= رقيب به معني امروزي) باشد/ معاني مختلفي براي اين بيت به نظر رسيده است که اولين معني يعني معني مختار خود را در صدر اين مقال نوشته ايم. معني دوم: حافظي که همواره زلف زيبارويان رام او بود عاشق شگفت انگيز و بي نظيري است که اکنون نصيب آن معشوق شده است؟ معني سوم: حافظي که همواره زلف زيبارويان رام او بود اکنون در عشق شکست خورده است (بيت اول)؟! معني چهارم: حافظي که همواره زلف زيبارويان رام او بود اکنون زلف معشوق او سرکش شده (ترکيبي از «سر» و «کش») و ديگر رام او نيست؟!"
      }
    ]
  },
  {
    "title": "غزل شمارهٔ ۱۱۱ حافظ",
    "verses": [
      {
        "text": "عکسِ رویِ تو چو در آینهٔ جام افتاد / عارف از خندهٔ مِی در طمعِ خام افتاد",
        "explanation": "معنی بیت: چون عکس جمال تو،ای محبوب ازلی، در آینۀ ضمیر عارف پدیدار شد،وی از نشاط و پرتو می معرفت به وجد آمد و پنداشت که  به مقام جمع  و قرب رسیده و دلش جلوه گاه معشوق گشته است.\nمعنی واژگان:عکس: انعکاس، مظهر تجليات الهي/ آينه ي جام: جامي که همچون آينه است، اعيان ثابته، دل عارف/ افتاد: آشکار شد. (وقتي عکس تو در اعيان ثابته يا قلب عارف تجلّي کرد)/ عارف: کسي که ظاهراً به مرتبه ي عرفان و شناخت رسيده است/ خنده ي مي: شکفتگي و جلوه ي شراب به جهت تجلّي عکس معشوق در آن، امور اعتباري که لباس کثرت پوشيده اند امّا فاني در وحدت هستند/ طمع خام: تصوّر باطل و گمراه کننده که عکس معشوق را خود معشوق پنداشت، يعني امور اعتباري و اعيان ثانيه را که انعکاسي از معشوقند خود معشوق پنداشت/ در اينجا عارف نيز در زمره ي کساني محسوب شده است که چون نديدند حقيقت ره افسانه زدند"
      },
      {
        "text": "حُسن رویِ تو به یک جلوه که در آینه کرد / این همه نقش در آیینهٔ اوهام افتاد",
        "explanation": "جمال چهرۀ تو در آینۀ هستی جلوه ای نمود و از آن تجلی این همه نقش گوناگون در آینۀ گمان و وهم پدید آمد و هر کس از آن جلوه به گونه ای تعبیر کرد.\nمعنی واژگان:حسن: زيبايي/ جلوه: تجلّي/ آينه: همان آينه ي جام است که معرّف اعيان ثابته يا دل عارف است/ اين همه نقش: منظور صور ممکنات يا اعيان ثابته است/ اوهام: جمع وهم به معني پندار است/ در حقيقت تجلّي حق باعث ايجاد صور ممکنات شد امّا اين کثرت وهم و پندار است و اصل آن وحدت است."
      },
      {
        "text": "این همه عکسِ می و نقشِ نگارین که نمود / یک فروغِ رخِ ساقی‌ست که در جام افتاد",
        "explanation": "معنی بیت: صورت های زیبا و عکس هائی که در آئینۀ دل عارفان نمایان شد،یک پرتو از جمال ساقی ازل است که در جام هستی افتاده است.\nمعنی واژگان: عکس مي: اختلافات در آفاق و انفس/ نقش نگارين: صور ممکنات/ نمود: جلوه گر شد/ فروغ: تابش/ جام: آينه ي قالبها"
      },
      {
        "text": "غیرتِ عشق، زبانِ همه خاصان بِبُرید / کز کجا سِرِّ غمش در دهنِ عام افتاد؟",
        "explanation": "غیرت و حمیت عشق با آنکه باخبران و مقربان را از سخن باز داشت، نمی دانم که از این راز چگونه همگان آگاهی یافتند و به سوی معشوق ازلی روی آوردند،سعدی گوید:\n\nاین مدعیان در طلبش بی خبرانند\n\nکان را که خبر شد خبری باز نیامد\n\nمعنی واژگان: غيرت: احساس بيگانگي و غبطه در عشق/ خاصان: عاشقان حقيقي، عارفان حقيقي/ زبان بريدن: وادار به سکوت کردن (مَن عَرَفَ الله کلَّ لِسانهُ = کسي که واقعاً خدا را شناخت زبانش از بيان بازمي ماند)."
      },
      {
        "text": "من ز مسجد به خرابات نه خود افتادم / اینم از عهدِ ازل حاصلِ فرجام افتاد",
        "explanation": "معنی بیت: من از زاهدی و پارسائی به می گساری و مستی یعنی ترک انانیّت و خود پرستی به خودی خود روی نیاوردم از روز نخست به تقدیر ایزدی عاقبت کارم چنین بود.\n\nمعنی واژگان:مسجد: جايي که به ظاهر محل عبادت است امّا گاهي نيز محلّ رياکاري است/ خرابات: ميخانه، جايي که مظهر بي ريايي است/ خود: با اراده ي خويش/ اينم: اين ماجرا براي من/ عهد ازل: زمان آغاز خلقت، روز الست/ حاصل فرجام افتاد: مقدّر شد."
      },
      {
        "text": "چه کند کز پی دوران نرود چون پرگار؟ / هر که در دایرهٔ گردشِ ایام افتاد",
        "explanation": "معنی بیت: هر کس در محیط سیر روزگار گرفتار آمد،اگر پرگار وار دستخوش سرگشتگی و دوران نباشد چه می تواند کرد یعنی جز این کاری نتواند.\n\nمعنی واژگان:دوران: يکي به معني دوران يعني چرخش و گردش و ديگري به معني روزگار و زمانه/ پرگار: وسيله اي که با آن دايره مي کشند/ دايره: جريان، دوران/ ايّام: روزگار."
      },
      {
        "text": "در خَمِ زلفِ تو آویخت دل از چاهِ زَنَخ / آه، کز چاه برون آمد و در دام افتاد",
        "explanation": "معنی بیت: دل از چاه زنخدان دست در کمند زلف تو زد ولی دریغا که از چاه بر آمد و در بند اسیر ماند؛ مقصود آن است که دشواری های راه عشق پایان ندارد و دام خطر یکی پس از دیگری گسترده است.\n\nمعنی واژگان:خم زلف: خميدگي گيسو، پيچ و تاب زلف، اشاره است به اين دنيا، عالم کثرت و تعيّنات/ چاه زنخ: فرورفتگي ميان چانه که مظهري از زيبايي است، اشاره است به بهشت اعلي که حضرت آدم (ع) مظهر و نمونه ي انسان از آن به در آمد و دچار اين دنيا شد/ دام: اشاره است به زلف و عالم کثرت"
      },
      {
        "text": "آن شد ای خواجه که در صومعه بازم بینی / کار ما با رخِ ساقیّ و لبِ جام افتاد",
        "explanation": "معنی بیت: اي خواجه، گذشت آن زماني که مرا در صومعه مي ديدي، ديگر بدآنجا نخواهم رفت و به ايمان ظاهري روي نمي آورم؛ زيرا راه عشق و مستي را در پيش گرفته ايم و کار ما تنها رفتن به ميخانه و مشاهده ي چهره ي زيباي ساقي و نوشيدن جام لبالب باده شده است.\n\nمعنی واژگان:آن شد: هنگام آن کار گذشت/ خواجه: انسان آزاد در مقابل بنده و برده/ صومعه: مظهر عبادت و طاعت/ بازم بيني: دوباره مرا ببيني/ مصراع دوم اشاره به مرحله ي وصل و وصول است/ مست (عشق) را با صومعه سر و کاري نيست"
      },
      {
        "text": "زیرِ شمشیرِ غمش رقص‌کُنان باید رفت / کـ‌آن که شد کشتهٔ او نیک سرانجام افتاد",
        "explanation": "معنی بیت: با شادی و وجد پای کوبان باید جان به تیغ عشق جانان سپرد،چه هرکه کشتۀ محبوب شد عاقبتش محمود(ستوده) است.\n\nمعنی واژگان: نيک سرانجام: عاقبت به خير، خوش عاقبت."
      },
      {
        "text": "هر دَمَش با منِ دل‌سوخته لطفی دگر است / این گدا بین که چه شایستهٔ انعام افتاد",
        "explanation": "معنی بیت: معشوق هر لحظه با من دل سوخته و عاشق لطف ديگري دارد و اين محتاج عشق را بنگر که چگونه سزاوار احسان او شده است.\n\nمعنی واژگان: هر دم: هر لحظه/ دلسوخته: عاشقي که در عشق معشوق دلش سوزان است/ لطف: توجّه، مهرباني/ گدا: مقصود گداي عشق است/ انعام: بخشش، توجّه، عنايت."
      },
      {
        "text": "صوفیان جمله حریفند و نظرباز ولی / زین میان حافظِ دل‌سوخته بدنام افتاد",
        "explanation": "معنی بیت: پشمینه پوشان در باده نوشی چابک و چالاک و همگی عاشق پیشه اند ولی از این جمع تنها حافظ جگر سوخته رسوای عشق شده است.\n\nمعنی واژگان:صوفي: غالبا در شعر حافظ با بار منفي معرّفي مي شود، امّا در اينجا با لحن ملايمي از صوفي ياد شده است و حافظ خود را از جمله ي آنان شمرده است/ حريف: آن که عشق و عشقبازي حرفه ي اوست/ نظرباز: کسي که زيباپسند است و از زيبايي مجازي به زيبايي حقيقي مي رسد/ دلسوخته: در اينجاکسي که آتش عشق دل او را سوزانده است و غم عشق دارد/ بدنام: رسوا"
      }
    ]
  },
  {
    "title": "غزل شمارهٔ ۱۱۲ حافظ",
    "verses": [
      {
        "text": "آن که رخسارِ تو را رنگِ گل و نسرین داد / صبر و آرام توانَد به منِ مسکین داد",
        "explanation": ""
      },
      {
        "text": "وان که گیسویِ تو را رسمِ تَطاول آموخت / هم تواند کَرَمَش دادِ منِ غمگین داد",
        "explanation": ""
      },
      {
        "text": "من همان روز ز فرهاد طمع بُبریدم / که عنانِ دلِ شیدا به لبِ شیرین داد",
        "explanation": ""
      },
      {
        "text": "گنجِ زر گر نَبُوَد، کُنجِ قناعت باقیست / آن که آن داد به شاهان، به گدایان این داد",
        "explanation": ""
      },
      {
        "text": "خوش عروسیست جهان از رهِ صورت لیکن / هر که پیوست بدو، عمرِ خودش کاوین داد",
        "explanation": ""
      },
      {
        "text": "بعد از این دستِ من و دامنِ سرو و لبِ جوی / خاصه اکنون که صبا مژده فروردین داد",
        "explanation": ""
      },
      {
        "text": "در کفِ غصه دوران، دلِ حافظ خون شد / از فراقِ رُخَت ای خواجه قوامُ الدین، داد",
        "explanation": ""
      }
    ]
  },
  {
    "title": "غزل شمارهٔ ۱۱۳ حافظ",
    "verses": [
      {
        "text": "بنفشه دوش به گل گفت و خوش نشانی داد / که تابِ من به جهان، طُرِّهٔ فلانی داد",
        "explanation": ""
      },
      {
        "text": "دلم خزانهٔ اسرار بود و دستِ قضا / درش بِبَست و کلیدش به دل‌سِتانی داد",
        "explanation": ""
      },
      {
        "text": "شکسته‌وار به درگاهت آمدم، که طبیب / به مومیاییِ لطفِ توام، نشانی داد",
        "explanation": ""
      },
      {
        "text": "تنش درست و دلش شاد باد و خاطر خوش / که دست دادش و یاریِ ناتوانی داد",
        "explanation": ""
      },
      {
        "text": "برو معالجهٔ خود کن ای نصیحت‌گو / شراب و شاهدِ شیرین، که را زیانی داد؟",
        "explanation": ""
      },
      {
        "text": "گذشت بر منِ مسکین و با رقیبان گفت / دریغ، حافظِ مسکینِ من، چه جانی داد",
        "explanation": ""
      }
    ]
  },
  {
    "title": "غزل شمارهٔ ۱۱۴ حافظ",
    "verses": [
      {
        "text": "همایِ اوجِ سعادت به دامِ ما افتد / اگر تو را گذری بر مقام ما افتد",
        "explanation": ""
      },
      {
        "text": "حباب‌وار براندازم از نشاط کلاه / اگر ز رویِ تو عکسی به جامِ ما افتد",
        "explanation": ""
      },
      {
        "text": "شبی که ماهِ مراد از افق شود طالع / بُوَد که پرتوِ نوری به بامِ ما افتد",
        "explanation": ""
      },
      {
        "text": "به بارگاهِ تو چون باد را نباشد بار / کی اتفاقِ مجالِ سلامِ ما افتد؟",
        "explanation": ""
      },
      {
        "text": "چو جان فدای لبش شد خیال می‌بستم / که قطره‌ای ز زلالش به کامِ ما افتد",
        "explanation": ""
      },
      {
        "text": "خیالِ زلفِ تو گفتا که جان وسیله مساز / کز این شکار، فراوان به دامِ ما افتد",
        "explanation": ""
      },
      {
        "text": "به ناامیدی از این در مرو، بزن فالی / بُوَد که قرعهٔ دولت به نامِ ما افتد",
        "explanation": ""
      },
      {
        "text": "ز خاکِ کوی تو هر گَه که دَم زند حافظ / نسیمِ گلشن جان در مشامِ ما افتد",
        "explanation": ""
      }
    ]
  },
  {
    "title": "غزل شمارهٔ ۱۱۵ حافظ",
    "verses": [
      {
        "text": "درختِ دوستی بنشان که کامِ دل به بار آرد / نهالِ دشمنی بَرکَن که رنج بی‌شمار آرد",
        "explanation": ""
      },
      {
        "text": "چو مهمانِ خراباتی به عزت باش با رندان / که دردِ سر کشی جانا، گرت مستی خمار آرد",
        "explanation": ""
      },
      {
        "text": "شبِ صحبت غنیمت دان که بعد از روزگارِ ما / بسی گردش کُنَد گردون، بسی لیل و نهار آرد",
        "explanation": ""
      },
      {
        "text": "عَماری دارِ لیلی را که مَهدِ ماه در حکم است / خدا را در دل اندازش که بر مجنون گذار آرد",
        "explanation": ""
      },
      {
        "text": "بهارِ عمر خواه ای دل، وگرنه این چمن هر سال / چو نسرین صد گل آرد بار و چون بلبل هِزار آرد",
        "explanation": ""
      },
      {
        "text": "خدا را چون دلِ ریشم قراری بست با زلفت / بفرما لعلِ نوشین را که زودش باقرار آرد",
        "explanation": ""
      },
      {
        "text": "در این باغ از خدا خواهد دگر پیرانه سر حافظ / نشیند بر لبِ جویی و سروی در کنار آرد",
        "explanation": ""
      }
    ]
  },
  {
    "title": "غزل شمارهٔ ۱۱۶ حافظ",
    "verses": [
      {
        "text": "کسی که حُسن و خَطِ دوست در نظر دارد / محقق است که او حاصل بصر دارد",
        "explanation": ""
      },
      {
        "text": "چو خامه در رهِ فرمانِ او، سرِ طاعت / نهاده‌ایم مگر او به تیغ بردارد",
        "explanation": ""
      },
      {
        "text": "کسی به وصلِ تو چون شمع یافت پروانه / که زیرِ تیغِ تو هر دم سری دگر دارد",
        "explanation": ""
      },
      {
        "text": "به پای‌بوس تو دستِ کسی رسید که او / چو آستانه بدین در، همیشه سر دارد",
        "explanation": ""
      },
      {
        "text": "ز زهدِ خشک ملولم‌، کجاست بادهٔ ناب‌؟ / که بویِ باده مدامم دماغ تر دارد",
        "explanation": ""
      },
      {
        "text": "ز باده هیچت اگر نیست، این نه بس که تو را / دمی ز وسوسهٔ عقل بی‌خبر دارد؟",
        "explanation": ""
      },
      {
        "text": "کسی که از رهِ تقوا قدم برون ننهاد / به عزمِ میکده اکنون رهِ سفر دارد",
        "explanation": ""
      },
      {
        "text": "دل‌ِ شکستهٔ حافظ به خاک خواهد برد / چو لاله، داغ هوایی‌، که بر جگر دارد",
        "explanation": ""
      }
    ]
  },
  {
    "title": "غزل شمارهٔ ۱۱۷ حافظ",
    "verses": [
      {
        "text": "دل ما به دور رویت ز چمن فَراغ دارد / که چو سرو پایبند است و چو لاله داغ دارد",
        "explanation": ""
      },
      {
        "text": "سرِ ما فرونیآید به کمانِ ابروی کَس / که درون گوشه‌گیران، ز جهان فَراغ دارد",
        "explanation": ""
      },
      {
        "text": "ز بنفشه تاب دارم که ز زلفِ او زند دم / تو سیاهِ کم‌بها بین، که چه در دِماغ دارد‌!",
        "explanation": ""
      },
      {
        "text": "به چمن خرام و بنگر برِ تختِ گل که لاله / به ندیمِ شاه مانَد که به کف ایاغ دارد",
        "explanation": ""
      },
      {
        "text": "شبِ ظلمت و بیابان، به کجا توان رسیدن؟ / مگر آن که شمعِ روی‌ات به رَهَم چراغ دارد",
        "explanation": ""
      },
      {
        "text": "من و شمعِ صبح‌گاهی سِزَد ار به هم بِگرییم / که بسوختیم و از ما بتِ ما فراغ دارد",
        "explanation": ""
      },
      {
        "text": "سِزَدم چو ابرِ بهمن که بر این چمن بِگریَم / طرب آشیانِ بلبل، بنگر که زاغ دارد",
        "explanation": ""
      },
      {
        "text": "سرِ درسِ عشق دارد دلِ دردمند حافظ / که نه خاطرِ تماشا نه هوای باغ دارد",
        "explanation": ""
      }
    ]
  },
  {
    "title": "غزل شمارهٔ ۱۱۸ حافظ",
    "verses": [
      {
        "text": "آن کس که به دست، جام دارد / سلطانیِ جَم، مُدام دارد",
        "explanation": ""
      },
      {
        "text": "آبی که خِضِر، حیات از او یافت / در می‌کده جو، که جام دارد",
        "explanation": ""
      },
      {
        "text": "سررشتهٔ جان، به جام بگذار / کاین رشته از او نظام دارد",
        "explanation": ""
      },
      {
        "text": "ما و مِی و زاهدان و تقوا / تا یار، سرِ کدام دارد",
        "explanation": ""
      },
      {
        "text": "بیرون ز لبِ تو ساقیا نیست / در دور، کسی که کام دارد",
        "explanation": ""
      },
      {
        "text": "نرگس همه شیوه‌های مستی / از چشمِ خوشت به وام دارد",
        "explanation": ""
      },
      {
        "text": "ذکرِ رخ و زلف تو دلم را / وردی‌ست که صبح و شام دارد",
        "explanation": ""
      },
      {
        "text": "بر سینهٔ ریشِ دردمندان / لعلت نمکی تمام دارد",
        "explanation": ""
      },
      {
        "text": "در چاهِ ذَقَن چو حافظ ای جان / حُسنِ تو دو صد غلام دارد",
        "explanation": ""
      }
    ]
  },
  {
    "title": "غزل شمارهٔ ۱۱۹ حافظ",
    "verses": [
      {
        "text": "دلی که غیب نمای است و جامِ جم دارد / ز خاتمی که دمی گم شود، چه غم دارد؟",
        "explanation": ""
      },
      {
        "text": "به خَطُّ و خالِ گدایان مده خزینهٔ دل / به دستِ شاهوَشی دِه که محترم دارد",
        "explanation": ""
      },
      {
        "text": "نه هر درخت تحمّل کند جفایِ خزان / غلامِ همتِ سروم که این قدم دارد",
        "explanation": ""
      },
      {
        "text": "رسید موسمِ آن کز طرب چو نرگسِ مست / نهد به پایِ قدح هر که شش درم دارد",
        "explanation": ""
      },
      {
        "text": "زر از بهایِ می اکنون چو گل دریغ مدار / که عقلِ کل به صدت عیب متّهم دارد",
        "explanation": ""
      },
      {
        "text": "ز سِرِّ غیب کس آگاه نیست، قصّه مخوان / کدام مَحرمِ دل ره در این حرم دارد؟",
        "explanation": ""
      },
      {
        "text": "دلم که لافِ تَجَرُّد زدی، کنون صد شغل / به بویِ زلفِ تو با بادِ صبحدم دارد",
        "explanation": ""
      },
      {
        "text": "مرادِ دل ز که پرسم؟ که نیست دلداری / که جلوهٔ نظر و شیوهٔ کرم دارد؟",
        "explanation": ""
      },
      {
        "text": "ز جِیبِ خرقهٔ حافظ چه طَرف بِتوان بست / که ما صمد طلبیدیم و او صَنم دارد",
        "explanation": ""
      }
    ]
  },
  {
    "title": "غزل شمارهٔ ۱۲۰ حافظ",
    "verses": [
      {
        "text": "بتی دارم که گِرد گل ز سُنبل سایه‌بان دارد / بهارِ عارضش خطّی به خونِ ارغوان دارد",
        "explanation": ""
      },
      {
        "text": "غبارِ خط بپوشانید خورشیدِ رُخَش یا رب / بقایِ جاودانش ده، که حُسنِ جاودان دارد",
        "explanation": ""
      },
      {
        "text": "چو عاشق می‌شدم گفتم که بُردم گوهرِ مقصود / ندانستم که این دریا چه موجِ خون‌فشان دارد",
        "explanation": ""
      },
      {
        "text": "ز چشمت جان نشاید بُرد کز هر سو که می‌بینم / کمین از گوشه‌ای کرده‌ست و تیر اندر کمان دارد",
        "explanation": ""
      },
      {
        "text": "چو دامِ طُرِّه افشاند ز گَردِ خاطرِ عشاق / به غَمّازِ صبا گوید که راِزِ ما نهان دارد",
        "explanation": ""
      },
      {
        "text": "بیفشان جرعه‌ای بر خاک و حالِ اهلِ دل بشنو / که از جمشید و کیخسرو، فراوان داستان دارد",
        "explanation": ""
      },
      {
        "text": "چو در رویت بخندد گُل، مشو در دامَش ای بلبل / که بر گُل اعتمادی نیست، گر حُسنِ جهان دارد",
        "explanation": ""
      },
      {
        "text": "خدا را، دادِ من بِسْتان از او ای شَحنهٔ مجلس / که می با دیگری خورده‌ست و با من سر گِران دارد",
        "explanation": ""
      },
      {
        "text": "به فِتراک ار همی‌بندی خدا را زود صیدم کن / که آفت‌هاست در تأخیر و طالب را زیان دارد",
        "explanation": ""
      },
      {
        "text": "ز سروِ قَدِّ دلجویت مکن محروم چشمم را / بدین سرچشمه‌اش بِنْشان که خوش آبی روان دارد",
        "explanation": ""
      },
      {
        "text": "ز خوفِ هجرم ایمن کن اگر امّیدِ آن داری / که از چشمِ بداندیشان خدایت در امان دارد",
        "explanation": ""
      },
      {
        "text": "چه عذرِ بختِ خود گویم؟ که آن عیّار شهرآشوب / به تلخی کُشت حافظ را و شِکَّر در دهان دارد",
        "explanation": ""
      }
    ]
  },
  {
    "title": "غزل شمارهٔ ۱۲۱ حافظ",
    "verses": [
      {
        "text": "هر آن کو خاطرِ مجموع و یارِ نازنین دارد / سعادت همدم او گشت و دولتْ همنشین دارد",
        "explanation": ""
      },
      {
        "text": "حریمِ عشق را درگَه، بسی بالاتر از عقل است / کسی آن آستان بوسد، که جان در آستین دارد",
        "explanation": ""
      },
      {
        "text": "دهانِ تَنگِ شیرینش، مگر مُلکِ سلیمان است / که نقشِ خاتمِ لعلش، جهان زیرِ نگین دارد",
        "explanation": ""
      },
      {
        "text": "لبِ لعل و خطِ مشکین، چو آنش هست و اینش هست / بنازم دلبرِ خود را، که حُسنش آن و این دارد",
        "explanation": ""
      },
      {
        "text": "به خواری منگر ای مُنعِم، ضعیفان و نحیفان را / که صدرِ مجلسِ عشرت، گدای رهنشین دارد",
        "explanation": ""
      },
      {
        "text": "چو بر رویِ زمین باشی، توانایی غنیمت دان / که دوران، ناتوانی‌ها بسی زیرِ زمین دارد",
        "explanation": ""
      },
      {
        "text": "بلاگردانِ جان و تن، دعایِ مستمندان است / که بیند خیر از آن خرمن که ننگ از خوشه چین دارد؟",
        "explanation": ""
      },
      {
        "text": "صبا از عشقِ من رمزی، بگو با آن شهِ خوبان / که صد جمشید و کیخسرو، غلامِ کمترین دارد",
        "explanation": ""
      },
      {
        "text": "و گر گوید نمی‌خواهم، چو حافظ عاشقِ مفلس / بگوییدش که سلطانی، گدایی همنشین دارد",
        "explanation": ""
      }
    ]
  },

  {
    "title": "غزل شماره ۱۲۲ حافظ",
    "verses": [
      {
        "text": "هر آن که جانبِ اهلِ خدا نگه دارد / خُداش در همه حال از بلا نگه دارد",
        "explanation": ""
      },
      {
        "text": "حدیثِ دوست نگویم مگر به حضرتِ دوست / که آشنا، سخنِ آشنا نگه دارد",
        "explanation": ""
      },
      {
        "text": "دلا مَعاش چنان کن که گر بلغزد پای / فرشته‌ات به دو دستِ دعا نگه دارد",
        "explanation": ""
      },
      {
        "text": "گَرَت هواست که معشوق نَگْسَلد پیمان / نگاه دار سرِ رشته تا نگه دارد",
        "explanation": ""
      },
      {
        "text": "صبا بر آن سرِ زلف ار دلِ مرا بینی / ز رویِ لطف بگویش که جا نگه دارد",
        "explanation": ""
      },
      {
        "text": "چو گفتمش که دلم را نگاه دار چه گفت؟ / ز دستِ بنده چه خیزد؟ خدا نگه دارد",
        "explanation": ""
      },
      {
        "text": "سر و زر و دل و جانم فدایِ آن یاری / که حقِّ صحبتِ مهر و وفا نگه دارد",
        "explanation": ""
      },
      {
        "text": "غبارِ راهگذارت کجاست تا حافظ / به یادگار نسیمِ صبا نگه دارد",
        "explanation": ""
      }
    ]
  },
  {
    "title": "غزل شماره ۱۲۳ حافظ",
    "verses": [
      {
        "text": "مطربِ عشق عجب ساز و نوایی دارد / نقشِ هر نغمه که زد راه به جایی دارد",
        "explanation": ""
      },
      {
        "text": "عالَم از نالهٔ عُشّاق مبادا خالی / که خوش‌آهنگ و فرح‌بخش هوایی دارد",
        "explanation": ""
      },
      {
        "text": "پیر دُردی‌کَش ما گرچه ندارد زر و زور / خوش عطابخش و خطاپوش خدایی دارد",
        "explanation": ""
      },
      {
        "text": "محترم دار دلم کاین مگسِ قندپَرست / تا هواخواهِ تو شد فَرِّ هُمایی دارد",
        "explanation": ""
      },
      {
        "text": "از عدالت نَبُوَد دور گَرَش پُرسد حال / پادشاهی که به همسایه گدایی دارد",
        "explanation": ""
      },
      {
        "text": "اشکِ خونین بنمودم به طبیبان گفتند / دردِ عشق است و جگرسوز دوایی دارد",
        "explanation": ""
      },
      {
        "text": "ستم از غمزه میاموز که در مذهبِ عشق / هر عمل اجری و هر کرده جزایی دارد",
        "explanation": ""
      },
      {
        "text": "نغز گفت آن بتِ ترسابچهٔ باده‌پرست / شادیِ رویِ کسی خور که صفایی دارد",
        "explanation": ""
      },
      {
        "text": "خسروا حافظ درگاه‌نشین فاتحه خواند / وز زبان تو تمنای دعایی دارد",
        "explanation": ""
      }
    ]
  },
  {
    "title": "غزل شماره ۱۲۴ حافظ",
    "verses": [
      {
        "text": "آن که از سُنبُلِ او، غالیه تابی دارد / باز با دلشدگان ناز و عِتابی دارد",
        "explanation": ""
      },
      {
        "text": "از سَرِ کُشتهٔ خود می‌گذری همچون باد / چه توان کرد؟ که عمر است و شتابی دارد",
        "explanation": ""
      },
      {
        "text": "ماهِ خورشید نُمایَش ز پسِ پردهٔ زلف / آفتابیست که در پیش سَحابی دارد",
        "explanation": ""
      },
      {
        "text": "چشمِ من کرد به هر گوشه روان سیلِ سرشک / تا سَهی سَروِ تو را تازه‌تر آبی دارد",
        "explanation": ""
      },
      {
        "text": "غمزهٔ شوخِ تو خونم به خطا می‌ریزد / فرصتش باد که خوش فکر صوابی دارد",
        "explanation": ""
      },
      {
        "text": "آب حَیوان اگر این است که دارد لبِ دوست / روشن است این که خِضِر بهره سرابی دارد",
        "explanation": ""
      },
      {
        "text": "چشمِ مخمورِ تو دارد ز دلم قصدِ جگر / تُرک مست است مگر میلِ کبابی دارد",
        "explanation": ""
      },
      {
        "text": "جانِ بیمارِ مرا نیست ز تو روی سؤال / ای خوش آن خسته که از دوست جوابی دارد",
        "explanation": ""
      },
      {
        "text": "کِی کُنَد سویِ دلِ خستهٔ حافظ نظری / چشمِ مستش که به هر گوشه خرابی دارد",
        "explanation": ""
      }
    ]
  },
  {
    "title": "غزل شماره ۱۲۵ حافط",
    "verses": [
      {
        "text": "شاهد آن نیست که موییّ و میانی دارد / بندهٔ طلعتِ آن باش که آنی دارد",
        "explanation": ""
      },
      {
        "text": "شیوهٔ حور و پری گرچه لطیف است ولی / خوبی آن است و لطافت که فُلانی دارد",
        "explanation": ""
      },
      {
        "text": "چشمهٔ چشمِ مرا ای گلِ خندان دریاب / که به امّیدِ تو خوش آبِ روانی دارد",
        "explanation": ""
      },
      {
        "text": "گوی خوبی که بَرَد از تو؟ که خورشید آن جا / نه سواریست که در دست عِنانی دارد",
        "explanation": ""
      },
      {
        "text": "دل نشان شد سخنم تا تو قبولش کردی / آری آری سخنِ عشق نشانی دارد",
        "explanation": ""
      },
      {
        "text": "خَمِ ابرویِ تو در صنعتِ تیراندازی / بُرده از دستِ هر آن کس که کمانی دارد",
        "explanation": ""
      },
      {
        "text": "در رَهِ عشق نشد کَس به یقین محرمِ راز / هر کسی بر حَسَبِ فکر، گُمانی دارد",
        "explanation": ""
      },
      {
        "text": "با خرابات نشینان ز کَرامات مَلاف / هر سخن وقتی و هر نکته مکانی دارد",
        "explanation": ""
      },
      {
        "text": "مرغِ زیرک نزند در چمنش پرده سرای / هر بهاری که به دنباله، خزانی دارد",
        "explanation": ""
      },
      {
        "text": "مدعی گو لُغَز و نکته به حافظ مفروش / کِلکِ ما نیز زبانی و بیانی دارد",
        "explanation": ""
      }
    ]
  },
  {
    "title": "غزل شماره ۱۲۶ حافظ",
    "verses": [
      {
        "text": "جانْ بی جمالِ جانان میلِ جهان ندارد / هر کس که این ندارد حقّا که آن ندارد",
        "explanation": ""
      },
      {
        "text": "با هیچ کس نشانی زان دِلْسِتان ندیدم / یا من خبر ندارم یا او نشان ندارد",
        "explanation": ""
      },
      {
        "text": "هر شبنمی در این ره صد بحرِ آتشین است / دردا که این معما شرح و بیان ندارد",
        "explanation": ""
      },
      {
        "text": "سرمنزلِ فراغت نَتْوان ز دست دادن / ای ساروان فروکَش کـ‌این ره کران ندارد",
        "explanation": ""
      },
      {
        "text": "چنگِ خمیده قامت می‌خوانَدَت به عشرت / بشنو که پندِ پیران هیچت زیان ندارد",
        "explanation": ""
      },
      {
        "text": "ای دل طریقِ رندی از محتسب بیاموز / مست است و در حقِ او کس این گمان ندارد",
        "explanation": ""
      },
      {
        "text": "احوالِ گنجِ قارون کَایّام داد بر باد / در گوشِ دل فروخوان تا زر نهان ندارد",
        "explanation": ""
      },
      {
        "text": "گر خود رقیب شمع است اسرار از او بپوشان / کان شوخِ سربریده بندِ زبان ندارد",
        "explanation": ""
      },
      {
        "text": "کس در جهان ندارد یک بنده همچو حافظ / زیرا که چون تو شاهی کس در جهان ندارد",
        "explanation": ""
      }
    ]
  },
  {
    "title": "غزل شماره ۱۲۷ حافظ",
    "verses": [
      {
        "text": "روشنیِ طلعتِ تو ماه ندارد / پیشِ تو گُل، رونقِ گیاه ندارد",
        "explanation": ""
      },
      {
        "text": "گوشهٔ ابرویِ توست منزلِ جانم / خوشتر از این گوشه، پادْشاه ندارد",
        "explanation": ""
      },
      {
        "text": "تا چه کُنَد با رخِ تو دودِ دلِ من / آینه دانی که تابِ آه ندارد",
        "explanation": ""
      },
      {
        "text": "شوخیِ نرگس نگر که پیشِ تو بشکفت / چشمْ دریده، ادب نگاه ندارد",
        "explanation": ""
      },
      {
        "text": "دیدم و آن چشمِ دلْ‌سیه که تو داری / جانبِ هیچ آشنا نگاه ندارد",
        "explanation": ""
      },
      {
        "text": "رَطلِ گرانم ده ای مریدِ خرابات / شادیِ شیخی که خانقاه ندارد",
        "explanation": ""
      },
      {
        "text": "خون خور و خامُش نشین که آن دلِ نازک / طاقتِ فریاد دادخواه ندارد",
        "explanation": ""
      },
      {
        "text": "گو برو و آستین به خونِ جگر شوی / هر که در این آستانه راه ندارد",
        "explanation": ""
      },
      {
        "text": "نی منِ تنها کشم تَطاولِ زلفت / کیست که او داغِ آن سیاه ندارد؟",
        "explanation": ""
      },
      {
        "text": "حافظ اگر سجدهٔ تو کرد مکن عیب / کافرِ عشق ای صنم گناه ندارد",
        "explanation": ""
      }
    ]
  },
  {
    "title": "غزل شماره ۱۲۸ حافظ",
    "verses": [
      {
        "text": "نیست در شهر نگاری که دلِ ما بِبَرَد / بختم ار یار شود رختم از این جا ببرد",
        "explanation": ""
      },
      {
        "text": "کو حریفی کَشِ سرمست که پیشِ کرمش / عاشقِ سوخته دل نامِ تمنا ببرد",
        "explanation": ""
      },
      {
        "text": "باغبانا ز خزان بی‌خبرت می‌بینم / آه از آن روز که بادَت گلِ رعنا ببرد",
        "explanation": ""
      },
      {
        "text": "رهزنِ دهر نخفته‌ست مشو ایمن از او / اگر امروز نبرده‌ست که فردا ببرد",
        "explanation": ""
      },
      {
        "text": "در خیال این همه لُعبَت به هوس می‌بازم / بو که صاحب نظری نامِ تماشا ببرد",
        "explanation": ""
      },
      {
        "text": "علم و فضلی که به چل سال دلم جمع آورد / ترسم آن نرگسِ مستانه به یَغما ببرد",
        "explanation": ""
      },
      {
        "text": "بانگِ گاوی چه صدا بازدهد؟ عشوه مَخر / سامری کیست که دست از یدِ بیضا ببرد؟",
        "explanation": ""
      },
      {
        "text": "جامِ میناییِ مِی سَدِّ رَهِ تنگ دلیست / مَنِه از دست که سیلِ غمت از جا ببرد",
        "explanation": ""
      },
      {
        "text": "راهِ عشق ار چه کمینگاه کمانداران است / هر که دانسته رَوَد صَرفه ز اَعدا ببرد",
        "explanation": ""
      },
      {
        "text": "حافظ! ار جان طلبد غمزهٔ مستانهٔ یار / خانه از غیر بپرداز و بِهِل تا ببرد",
        "explanation": ""
      }
    ]
  },
  {
    "title": "غزل شماره ۱۲۹ حافظ",
    "verses": [
      {
        "text": "اگر نه باده غمِ دل ز یادِ ما بِبَرَد / نهیبِ حادثه بنیادِ ما ز جا بِبَرَد",
        "explanation": ""
      },
      {
        "text": "اگر نه عقل به مستی فروکَشَد لنگر / چگونه کَشتی از این وَرطِهٔ بلا ببرد",
        "explanation": ""
      },
      {
        "text": "فغان که با همه کس غایبانه باخت فلک / که کس نبود که دستی از این دَغا ببرد",
        "explanation": ""
      },
      {
        "text": "گذار بر ظلمات است، خِضْرِ راهی کو؟ / مباد کآتش محرومی آبِ ما ببرد",
        "explanation": ""
      },
      {
        "text": "دل ضعیفم از آن می‌کَشَد به طَرْفِ چمن / که جان ز مرگ به بیماریِ صبا ببرد",
        "explanation": ""
      },
      {
        "text": "طبیبِ عشق منم باده دِه که این معجون / فَراغت آرد و اندیشهٔ خطا ببرد",
        "explanation": ""
      },
      {
        "text": "بسوخت حافظ و کس حالِ او به یار نگفت / مگر نسیم پیامی خدای را ببرد",
        "explanation": ""
      }
    ]
  },
  {
    "title": "غزل شماره ۱۳۰ حافظ",
    "verses": [
      {
        "text": "سحر بلبل حکایت با صبا کرد / که عشقِ رویِ گل با ما چه‌ها کرد",
        "explanation": ""
      },
      {
        "text": "از آن رنگِ رُخَم، خون در دل افتاد / وز آن گلشن، به خارم مبتلا کرد",
        "explanation": ""
      },
      {
        "text": "غلامِ همتِ آن نازنینم / که کار خیر بی روی و ریا کرد",
        "explanation": ""
      },
      {
        "text": "من از بیگانگان دیگر ننالم / که با من هرچه کرد آن آشنا کرد",
        "explanation": ""
      },
      {
        "text": "گر از سلطان طمع کردم، خطا بود / ور از دلبر وفا جُستَم، جفا کرد",
        "explanation": ""
      },
      {
        "text": "خوشش باد آن نسیمِ صبحگاهی / که دردِ شب نشینان را دوا کرد",
        "explanation": ""
      },
      {
        "text": "نقابِ گل کَشید و زلفِ سُنبل / گره بندِ قبای غنچه وا کرد",
        "explanation": ""
      },
      {
        "text": "به هر سو بلبلِ عاشق در افغان / تَنَعُّم از میان، بادِ صبا کرد",
        "explanation": ""
      },
      {
        "text": "بشارت بَر به کویِ می فروشان / که حافظ توبه از زهدِ ریا کرد",
        "explanation": ""
      },
      {
        "text": "وفا از خواجگانِ شهر با من / کمالِ دولت و دین بوالوفا کرد",
        "explanation": ""
      }
    ]
  },
  {
    "title": "غزل شماره ۱۳۱ حافظ",
    "verses": [
      {
        "text": "بیا که تُرکِ فلک خوانِ روزه غارت کرد / هلالِ عید به دورِ قدح اشارت کرد",
        "explanation": ""
      },
      {
        "text": "ثوابِ روزه و حجِ قبول آن کس بُرد / که خاکِ میکدهٔ عشق را زیارت کرد",
        "explanation": ""
      },
      {
        "text": "مُقامِ اصلیِ ما گوشهٔ خرابات است / خداش خیر دهاد آن که این عمارت کرد",
        "explanation": ""
      },
      {
        "text": "بهایِ بادهٔ چون لعل چیست؟ جوهرِ عقل / بیا که سود کسی بُرد، کاین تجارت کرد",
        "explanation": ""
      },
      {
        "text": "نماز در خَمِ آن ابروانِ محرابی / کسی کُنَد که به خونِ جگر طهارت کرد",
        "explanation": ""
      },
      {
        "text": "فغان که نرگس جَمّاشِ شیخِ شهر امروز / نظر به دُردکشان از سرِ حقارت کرد",
        "explanation": ""
      },
      {
        "text": "به رویِ یار نظر کن ز دیده مِنّت دار / که کاردیده، نظر از سرِ بِصارت کرد",
        "explanation": ""
      },
      {
        "text": "حدیثِ عشق ز حافظ شنو نه از واعظ / اگر چه صنعتِ بسیار در عبارت کرد",
        "explanation": ""
      }
    ]
  },
  {
    "title": "غزل شماره ۱۳۲ حافظ",
    "verses": [
      {
        "text": "به آبِ روشنِ می عارفی طهارت کرد / عَلَی الصَّباح، که میخانه را زیارت کرد",
        "explanation": ""
      },
      {
        "text": "همین که ساغرِ زَرّینِ خور، نهان گردید / هِلال عید به دورِ قدح اشارت کرد",
        "explanation": ""
      },
      {
        "text": "خوشا نماز و نیازِ کسی که از سرِ درد / به آبِ دیده و خونِ جگر طهارت کرد",
        "explanation": ""
      },
      {
        "text": "امام خواجه، که بودش سرِ نمازِ دراز / به خونِ دخترِ رَز خرقه را قِصارت کرد",
        "explanation": ""
      },
      {
        "text": "دلم ز حلقهٔ زلفش به جان خرید آشوب / چه سود دید ندانم که این تجارت کرد",
        "explanation": ""
      },
      {
        "text": "اگر امامِ جماعت طلب کند امروز / خبر دهید که حافظ به می طهارت کرد",
        "explanation": ""
      }
    ]
  },
  {
    "title": "غزل شماره ۱۳۳ حافظ",
    "verses": [
      {
        "text": "صوفی نهاد دام و سَرِ حُقِّه، باز کرد / بنیادِ مکر با فلکِ حُقِّه‌باز کرد",
        "explanation": ""
      },
      {
        "text": "بازیِ چرخ بشکندش بیضه در کلاه / زیرا که عَرضِ شعبده با اهلِ راز کرد",
        "explanation": ""
      },
      {
        "text": "ساقی بیا که شاهدِ رعنایِ صوفیان / دیگر به جلوه آمد و آغازِ ناز کرد",
        "explanation": ""
      },
      {
        "text": "این مطرب از کجاست که سازِ عراق ساخت؟ / و آهنگ بازگشت به راهِ حجاز کرد",
        "explanation": ""
      },
      {
        "text": "ای دل بیا که ما به پناهِ خدا رویم / زآنچ آستینِ کوته و دستِ دراز کرد",
        "explanation": ""
      },
      {
        "text": "صنعت مَکُن که هر که محبت نه راست باخت / عشقش به روی دل درِ معنی فراز کرد",
        "explanation": ""
      },
      {
        "text": "فردا که پیشگاهِ حقیقت شود پدید / شرمنده رَهرُوی، که عمل بر مجاز کرد",
        "explanation": ""
      },
      {
        "text": "ای کبک خوش خُرام کجا می‌روی؟ بایست / غَرِّه مشو که گربهٔ زاهد نماز کرد",
        "explanation": ""
      },
      {
        "text": "حافظ مکن ملامتِ رندان که در ازل / ما را خدا ز زهدِ ریا بی‌نیاز کرد",
        "explanation": ""
      }
    ]
  },
  {
    "title": "غزل شماره ۱۳۴ حافظ",
    "verses": [
      {
        "text": "بلبلی خونِ دلی خورد و گلی حاصل کرد / بادِ غیرت به صدش خار پریشان‌دل کرد",
        "explanation": ""
      },
      {
        "text": "طوطیی را به خیالِ شکری دل‌خوش بود / ناگَهَش سیلِ فنا نقشِ اَمَل، باطل کرد",
        "explanation": ""
      },
      {
        "text": "قُرَّةُ الْعینِ من آن میوهٔ دل یادش باد / که چه آسان بشد و کارِ مرا مشکل کرد",
        "explanation": ""
      },
      {
        "text": "ساروان بارِ من افتاد، خدا را مددی / که امیدِ کَرَمَم همرهِ این مَحمِل کرد",
        "explanation": ""
      },
      {
        "text": "رویِ خاکیّ و نمِ چشمِ مرا خوار مدار / چرخ فیروزه طرب‌خانه از این کَهگِل کرد",
        "explanation": ""
      },
      {
        "text": "آه و فریاد که از چشمِ حسودِ مهِ چرخ / در لحد، ماهِ کمان‌ابرویِ من منزل کرد",
        "explanation": ""
      },
      {
        "text": "نزدی شاه‌رخ و فوت شد امکان حافظ / چه کنم؟ بازی ایام مرا غافل کرد",
        "explanation": ""
      }
    ]
  },
  {
    "title": "غزل شماره ۱۳۵ حافظ",
    "verses": [
      {
        "text": "چو باد، عزمِ سرِ کویِ یار خواهم کرد / نفس به بویِ خوشش مُشکبار خواهم کرد",
        "explanation": ""
      },
      {
        "text": "به هرزه بی می و معشوق عمر می‌گذرد / بِطالتم بس از امروز کار خواهم کرد",
        "explanation": ""
      },
      {
        "text": "هر آبروی که اندوختم ز دانش و دین / نثارِ خاکِ رهِ آن نگار خواهم کرد",
        "explanation": ""
      },
      {
        "text": "چو شمعِ صبحدمم شد ز مهر او روشن / که عمر در سر این کار و بار خواهم کرد",
        "explanation": ""
      },
      {
        "text": "به یادِ چشم تو خود را خراب خواهم ساخت / بنایِ عهدِ قدیم استوار خواهم کرد",
        "explanation": ""
      },
      {
        "text": "صبا کجاست؟ که این جانِ خون گرفته چو گُل / فدای نَکهَتِ گیسویِ یار خواهم کرد",
        "explanation": ""
      },
      {
        "text": "نفاق و زَرق نبخشد صفایِ دل حافظ / طریقِ رندی و عشق اختیار خواهم کرد",
        "explanation": ""
      }
    ]
  },
  {
    "title": "غزل شماره ۱۳۶ حافظ",
    "verses": [
      {
        "text": "دست در حلقهٔ آن زلفِ دوتا نتوان کرد / تکیه بر عهدِ تو و بادِ صبا نتوان کرد",
        "explanation": ""
      },
      {
        "text": "آن‌چه سعی است، من اندر طلبت بنمایم / این قَدَر هست که تغییرِ قضا نتوان کرد",
        "explanation": ""
      },
      {
        "text": "دامنِ دوست به صد خونِ دل افتاد به دست / به فُسوسی که کُنَد خصم، رها نتوان کرد",
        "explanation": ""
      },
      {
        "text": "عارضش را به مَثَل ماهِ فلک نتوان گفت / نسبتِ دوست به هر بی سر و پا نتوان کرد",
        "explanation": ""
      },
      {
        "text": "سرو بالایِ من آنگه که درآید به سَماع / چه محل جامهٔ جان را که قبا نتوان کرد",
        "explanation": ""
      },
      {
        "text": "نظرِ پاک توانَد رخِ جانان دیدن / که در آیینه نظر جز به صفا نتوان کرد",
        "explanation": ""
      },
      {
        "text": "مشکلِ عشق نه در حوصلهٔ دانشِ ماست / حلِّ این نکته بدین فکرِ خطا نتوان کرد",
        "explanation": ""
      },
      {
        "text": "غیرتم کُشت که محبوبِ جهانی، لیکن / روز و شب عربده با خلقِ خدا نتوان کرد",
        "explanation": ""
      },
      {
        "text": "من چه گویم؟ که تو را نازکیِ طبعِ لطیف / تا به حَدّیست که آهسته دعا نتوان کرد",
        "explanation": ""
      },
      {
        "text": "بجز ابرویِ تو محرابِ دل حافظ نیست / طاعتِ غیر تو در مذهبِ ما نتوان کرد",
        "explanation": ""
      }
    ]
  },
  {
    "title": "غزل شماره ۱۳۷ حافظ",
    "verses": [
      {
        "text": "دل از من بُرد و روی از من نهان کرد / خدا را با که این بازی توان کرد",
        "explanation": ""
      },
      {
        "text": "شب تنهاییَم در قصدِ جان بود / خیالش لطف‌هایِ بی‌کران کرد",
        "explanation": ""
      },
      {
        "text": "چرا چون لاله خونین دل نباشم؟ / که با ما نرگسِ او سر گران کرد",
        "explanation": ""
      },
      {
        "text": "که را گویم که با این دردِ جان‌سوز؟ / طبیبم قصدِ جانِ ناتوان کرد",
        "explanation": ""
      },
      {
        "text": "بدان سان سوخت چون شمعم که بر من / صُراحی گریه و بَربَط فغان کرد",
        "explanation": ""
      },
      {
        "text": "صبا گر چاره داری وقت، وقت است / که دردِ اشتیاقم قصدِ جان کرد",
        "explanation": ""
      },
      {
        "text": "میان مهربانان کی توان گفت؟ / که یارِ ما چُنین گفت و چُنان کرد",
        "explanation": ""
      },
      {
        "text": "عدو با جانِ حافظ آن نکردی / که تیرِ چشمِ آن ابروکمان کرد",
        "explanation": ""
      }
    ]
  },
  {
    "title": "غزل شماره ۱۳۸ حافظ",
    "verses": [
      {
        "text": "یاد باد آن که ز ما وقتِ سفر یاد نکرد / به وداعی دلِ غمدیدهٔ ما شاد نکرد",
        "explanation": ""
      },
      {
        "text": "آن جوانبخت که می‌زد رقمِ خیر و قبول / بندهٔ پیر ندانم ز چه آزاد نکرد",
        "explanation": ""
      },
      {
        "text": "کاغذین جامه به خوناب بشویم که فلک / رهنمونیم به پایِ عَلَمِ داد نکرد",
        "explanation": ""
      },
      {
        "text": "دل به امّیدِ صدایی که مگر در تو رسد / ناله‌ها کرد در این کوه که فرهاد نکرد",
        "explanation": ""
      },
      {
        "text": "سایه تا بازگرفتی ز چمن مرغِ سحر / آشیان در شِکَنِ طُرِّهٔ شمشاد نکرد",
        "explanation": ""
      },
      {
        "text": "شاید ار پیکِ صبا، از تو بیاموزد کار / زان که چالاکتر از این حرکت باد نکرد",
        "explanation": ""
      },
      {
        "text": "کِلْکِ مَشّاطِهٔ صُنعَش نَکِشد نقشِ مراد / هر که اقرار بدین حُسنِ خداداد نکرد",
        "explanation": ""
      },
      {
        "text": "مطربا پرده بگردان و بزن راهِ عراق / که بدین راه بشد یار و ز ما یاد نکرد",
        "explanation": ""
      },
      {
        "text": "غزلیاتِ عراقیست سرودِ حافظ / که شنید این رهِ دلسوز که فریاد نکرد",
        "explanation": ""
      }
    ]
  },
  {
    "title": "غزل شماره ۱۳۹ حافظ",
    "verses": [
      {
        "text": "رو بر رَهَش نهادم و بر من گذر نکرد / صد لطف چشم داشتم و یک نظر نکرد",
        "explanation": ""
      },
      {
        "text": "سیلِ سرشک ما ز دلش کین به در نَبُرد / در سنگِ خاره قطرهٔ باران اثر نکرد",
        "explanation": ""
      },
      {
        "text": "یا رب تو آن جوانِ دلاور نگاه‌دار / کز تیرِ آهِ گوشه‌نشینان حذر نکرد",
        "explanation": ""
      },
      {
        "text": "ماهی و مرغْ دوش ز افغانِ من نَخُفت / وان شوخْ‌دیده بین که سر از خواب برنکرد",
        "explanation": ""
      },
      {
        "text": "می‌خواستم که میرَمَش اندر قدم چو شمع / او خود گذر به ما چو نسیمِ سحر نکرد",
        "explanation": ""
      },
      {
        "text": "جانا کدام سنگدلِ بی‌کفایت است / کاو پیشِ زخمِ تیغِ تو جان را سپر نکرد؟",
        "explanation": ""
      },
      {
        "text": "کِلکِ زبان‌بریدهٔ حافظ در انجمن / با کس نگفت رازِ تو تا تَرکِ سر نکرد",
        "explanation": ""
      }
    ]
  },
  {
    "title": "غزل شماره ۱۴۰ حافظ",
    "verses": [
      {
        "text": "دلبر بِرَفت و دلشدگان را خبر نکرد / یادِ حریفِ شهر و رفیقِ سفر نکرد",
        "explanation": ""
      },
      {
        "text": "یا بختِ من طریقِ مروت فروگذاشت / یا او به شاهراهِ طریقت گذر نکرد",
        "explanation": ""
      },
      {
        "text": "گفتم مگر به گریه دلش مهربان کنم / چون سخت بود در دلِ سنگش اثر نکرد",
        "explanation": ""
      },
      {
        "text": "شوخی مکن که مرغِ دلِ بی‌قرارِ من / سودایِ دامِ عاشقی از سر به درنکرد",
        "explanation": ""
      },
      {
        "text": "هر کس که دید رویِ تو بوسید چشمِ من / کاری که کرد دیدهٔ من، بی‌نظر نکرد",
        "explanation": ""
      },
      {
        "text": "من ایستاده تا کُنَمَش جان فدا چو شمع / او خود گذر به ما چو نسیمِ سحر نکرد",
        "explanation": ""
      }
    ]
  },
  {
    "title": "غزل شماره ۱۴۱ حافظ",
    "verses": [
      {
        "text": "دیدی ای دل که غمِ عشق دگربار چه کرد / چون بشد دلبر و با یارِ وفادار چه کرد",
        "explanation": ""
      },
      {
        "text": "آه از آن نرگسِ جادو که چه بازی انگیخت / آه از آن مست که با مردمِ هشیار چه کرد",
        "explanation": ""
      },
      {
        "text": "اشکِ من رنگِ شفق یافت ز بی‌مِهری یار / طالعِ بی‌شفقت بین که در این کار چه کرد",
        "explanation": ""
      },
      {
        "text": "برقی از منزلِ لیلی بدرخشید سحر / وَه که با خرمنِ مجنونِ دل‌افگار چه کرد",
        "explanation": ""
      },
      {
        "text": "ساقیا جامِ مِی‌ام دِه که نگارندهٔ غیب / نیست معلوم که در پردهٔ اسرار چه کرد",
        "explanation": ""
      },
      {
        "text": "آن که پُرنقش زد این دایرهٔ مینایی / کس ندانست که در گردشِ پرگار چه کرد",
        "explanation": ""
      },
      {
        "text": "فکرِ عشق آتشِ غم در دلِ حافظ زد و سوخت / یارِ دیرینه ببینید که با یار چه کرد",
        "explanation": ""
      }
    ]
  },
  {
    "title": "غزل شماره ۱۴۲ حافظ",
    "verses": [
      {
        "text": "دوستان دخترِ رَز توبه ز مستوری کرد / شد سویِ محتسب و کار به دستوری کرد",
        "explanation": ""
      },
      {
        "text": "آمد از پرده به مجلس عَرَقَش پاک کنید / تا نگویند حریفان که چرا دوری کرد",
        "explanation": ""
      },
      {
        "text": "مژدگانی بده ای دل که دگر مطربِ عشق / راهِ مستانه زد و چارهٔ مخموری کرد",
        "explanation": ""
      },
      {
        "text": "نه به هفت آب، که رنگش به صد آتش نرود / آن چه با خرقهٔ زاهد، مِی انگوری کرد",
        "explanation": ""
      },
      {
        "text": "غنچهٔ گُلبُنِ وصلم ز نسیمش بِشِکُفت / مرغ خوشخوان طرب از برگِ گلِ سوری کرد",
        "explanation": ""
      },
      {
        "text": "حافظ افتادگی از دست مده زان که حسود / عِرض و مال و دل و دین در سرِ مغروری کرد",
        "explanation": ""
      }
    ]
  },
  {
    "title": "غزل شماره ۱۴۳ حافظ",
    "verses": [
      {
        "text": "سال‌ها دل طلبِ جامِ جم از ما می‌کرد / وآنچه خود داشت ز بیگانه تمنّا می‌کرد",
        "explanation": ""
      },
      {
        "text": "گوهری کز صدفِ کون و مکان بیرون است / طلب از گمشدگانِ لبِ دریا می‌کرد",
        "explanation": ""
      },
      {
        "text": "مشکلِ خویش بَرِ پیرِ مُغان بُردم دوش / کاو به تأییدِ نظر حلّ‌ِ معمّا می‌کرد",
        "explanation": ""
      },
      {
        "text": "دیدمش خُرَّم و خندان قدحِ باده به دست / واندر آن آینه صد گونه تماشا می‌کرد",
        "explanation": ""
      },
      {
        "text": "گفتم این جامِ جهان‌بین به تو کِی داد حکیم؟ / گفت آن روز که این گنبدِ مینا می‌کرد",
        "explanation": ""
      },
      {
        "text": "بی‌دلی در همه‌احوال خدا با او بود / او نمی‌دیدش و از دور خدا را می‌کرد",
        "explanation": ""
      },
      {
        "text": "این‌همه شعبدهٔ خویش که می‌کرد اینجا / سامری پیشِ عصا و یدِ بیضا می‌کرد",
        "explanation": ""
      },
      {
        "text": "گفت آن یار کز او گشت سرِ دار بلند / جرمش این بود که اسرار هویدا می‌کرد",
        "explanation": ""
      },
      {
        "text": "فیضِ روحُ‌القُدُس ار باز مدد فرماید / دیگران هم بکنند آنچه مسیحا می‌کرد",
        "explanation": ""
      },
      {
        "text": "گفتمش سلسلهٔ زلفِ بُتان از پیِ چیست / گفت حافظ گله‌ای از دلِ شیدا می‌کرد",
        "explanation": ""
      }
    ]
  },
  {
    "title": "غزل شماره ۱۴۴ حافظ",
    "verses": [
      {
        "text": "به سِرِّ جامِ جم آنگه نظر توانی کرد / که خاکِ میکده کُحلِ بَصَر توانی کرد",
        "explanation": ""
      },
      {
        "text": "مباش بی می و مُطرب که زیرِ طاقِ سپهر / بدین ترانه غم از دل به در توانی کرد",
        "explanation": ""
      },
      {
        "text": "گُلِ مرادِ تو آنگه نقاب بُگْشاید / که خدمتش چو نسیمِ سحر توانی کرد",
        "explanation": ""
      },
      {
        "text": "گدایی درِ میخانه طُرفه اِکسیریست / گر این عمل بِکُنی، خاکْ زر توانی کرد",
        "explanation": ""
      },
      {
        "text": "به عزمِ مرحلهٔ عشق پیش نِه قدمی / که سودها کنی ار این سفر توانی کرد",
        "explanation": ""
      },
      {
        "text": "تو کز سرایِ طبیعت نمی‌روی بیرون / کجا به کویِ طریقت گذر توانی کرد",
        "explanation": ""
      },
      {
        "text": "جمالِ یار ندارد نقاب و پرده ولی / غبارِ رَه بِنِشان تا نظر توانی کرد",
        "explanation": ""
      },
      {
        "text": "بیا که چارهٔ ذوقِ حضور و نظم امور / به فیض‌بخشیِ اهلِ نظر توانی کرد",
        "explanation": ""
      },
      {
        "text": "ولی تو تا لبِ معشوق و جامِ مِی خواهی / طمع مدار که کارِ دگر توانی کرد",
        "explanation": ""
      },
      {
        "text": "دلا ز نورِ هدایت گر آگهی یابی / چو شمع، خنده‌زنان تَرکِ سر توانی کرد",
        "explanation": ""
      },
      {
        "text": "گر این نصیحتِ شاهانه بشنوی حافظ / به شاهراهِ حقیقت گذر توانی کرد",
        "explanation": ""
      }
    ]
  },
  {
    "title": "غزل شماره ۱۴۵ حافظ",
    "verses": [
      {
        "text": "چه مستی است؟ ندانم که رو به ما آورد / که بود ساقی و این باده از کجا آورد؟",
        "explanation": ""
      },
      {
        "text": "تو نیز باده به چنگ آر و راهِ صحرا گیر / که مرغ نغمه‌سُرا سازِ خوش‌نوا آورد",
        "explanation": ""
      },
      {
        "text": "دلا چو غنچه شکایت ز کارِ بسته مَکُن / که بادِ صبح نسیمِ گره‌گشا آورد",
        "explanation": ""
      },
      {
        "text": "رسیدنِ گل و نسرین به خیر و خوبی باد / بنفشه شاد و کَش آمد، سَمَن صفا آورد",
        "explanation": ""
      },
      {
        "text": "صبا به خوش‌خبریِ هُدهُدِ سلیمان است / که مژدهٔ طرب از گلشنِ سبا آورد",
        "explanation": ""
      },
      {
        "text": "علاج ضعف دل ما کرشمهٔ ساقیست / برآر سر که طبیب آمد و دوا آورد",
        "explanation": ""
      },
      {
        "text": "مریدِ پیرِ مُغانم ز من مرنج ای شیخ / چرا که وعده تو کردیّ و او به جا آورد",
        "explanation": ""
      },
      {
        "text": "به تنگ‌چشمیِ آن تُرکِ لشکری نازم / که حمله بر منِ درویشِ یک قبا آورد",
        "explanation": ""
      },
      {
        "text": "فلک غلامی حافظ کنون به طوع کُنَد / که اِلتِجا به درِ دولتِ شما آورد",
        "explanation": ""
      }
    ]
  },
  {
    "title": "غزل شماره ۱۴۶ حافظ",
    "verses": [
      {
        "text": "صبا وقتِ سحر بویی ز زلفِ یار می‌آورد / دل شوریدهٔ ما را به بو، در کار می‌آورد",
        "explanation": ""
      },
      {
        "text": "من آن شکلِ صنوبر را ز باغِ دیده بَرکَندَم / که هر گُل کز غمش بِشْکُفت مِحنت بار می‌آورد",
        "explanation": ""
      },
      {
        "text": "فروغِ ماه می‌دیدم ز بامِ قصر او روشن / که رو از شرمِ آن خورشید در دیوار می‌آورد",
        "explanation": ""
      },
      {
        "text": "ز بیمِ غارتِ عشقش دلِ پُرخون رها کردم / ولی می‌ریخت خون و رَه بِدان هنجار می‌آورد",
        "explanation": ""
      },
      {
        "text": "به قولِ مطرب و ساقی، برون رفتم گَه و بی‌گَه / کز آن راهِ گرانْ قاصد، خبرْ دشوارْ می‌آورد",
        "explanation": ""
      },
      {
        "text": "سراسر بخششِ جانان طریقِ لطف و احسان بود / اگر تسبیح می‌فرمود، اگر زُنّار می‌آورد",
        "explanation": ""
      },
      {
        "text": "عَفَاالله چینِ ابرویَش اگر چه ناتوانم کرد / به عشوه هم پیامی بر سرِ بیمار می‌آورد",
        "explanation": ""
      },
      {
        "text": "عجب می‌داشتم دیشب ز حافظ جام و پیمانه / ولی مَنعَش نمی‌کردم که صوفی وار می‌آورد",
        "explanation": ""
      }
    ]
  },
  {
    "title": "غزل شماره ۱۴۷ حافظ",
    "verses": [
      {
        "text": "نسیمِ بادِ صبا دوشم آگهی آورد / که روزِ محنت و غم رو به کوتهی آورد",
        "explanation": ""
      },
      {
        "text": "به مُطربانِ صَبوحی دهیم جامهٔ چاک / بدین نوید که بادِ سحرگهی آورد",
        "explanation": ""
      },
      {
        "text": "بیا بیا که تو حورِ بهشت را رضوان / در این جهان ز برایِ دلِ رهی آورد",
        "explanation": ""
      },
      {
        "text": "همی‌رویم به شیراز با عنایتِ بخت / زهی رفیق که بختم به همرهی آورد",
        "explanation": ""
      },
      {
        "text": "به جبرِ خاطرِ ما کوش کـ‌این کلاهِ نمد / بسا شکست که با افسرِ شهی آورد",
        "explanation": ""
      },
      {
        "text": "چه ناله‌ها که رسید از دلم به خرمنِ ماه / چو یادِ عارضِ آن ماهِ خرگهی آورد",
        "explanation": ""
      },
      {
        "text": "رساند رایتِ منصور بر فلک حافظ / که اِلتِجا به جنابِ شهنشهی آورد",
        "explanation": ""
      }
    ]
  },
  {
    "title": "غزل شماره ۱۴۸ حافظ",
    "verses": [
      {
        "text": "یارم چو قدحْ به دست گیرد / بازارِ بُتانْ شکست گیرد",
        "explanation": ""
      },
      {
        "text": "هر کس که بدیدْ چشم او گفت / کو محتسبی که مست گیرد؟",
        "explanation": ""
      },
      {
        "text": "در بحرْ فِتاده‌ام چو ماهی / تا یار مرا به شَست گیرد",
        "explanation": ""
      },
      {
        "text": "در پاشْ فِتاده‌ام به زاری / آیا بُوَد آن که دست گیرد؟",
        "explanation": ""
      },
      {
        "text": "خُرَّم دلِ آن که همچو حافظ / جامی ز مِیِ اَلَست گیرد",
        "explanation": ""
      }
    ]
  },
  {
    "title": "غزل شماره ۱۴۹ حافظ",
    "verses": [
      {
        "text": "دلم جز مِهرِ مَه‌رویان، طریقی بر نمی‌گیرد / ز هر در می‌دهم پندش، ولیکن در نمی‌گیرد",
        "explanation": ""
      },
      {
        "text": "خدا را ای نصیحت‌گو، حدیثِ ساغر و مِی گو / که نقشی در خیالِ ما، از این خوش‌تر نمی‌گیرد",
        "explanation": ""
      },
      {
        "text": "بیا ای ساقی گُل‌رُخ‌، بیاور بادهٔ رنگین / که فکری در درونِ ما، از این بهتر نمی‌گیرد",
        "explanation": ""
      },
      {
        "text": "صُراحی می‌کشم پنهان و مردم دفتر انگارند / عجب‌! گر آتشِ این زَرْق در دفتر نمی‌گیرد",
        "explanation": ""
      },
      {
        "text": "من این دَلقِ مُرَقَّع را، بخواهم سوختن روزی / که پیرِ مِی فروشانش‌، به جامی بر نمی‌گیرد",
        "explanation": ""
      },
      {
        "text": "از آن رو هست یاران را، صفا‌ها با مِی لَعلَش / که غیر از راستی نقشی، در آن جوهر نمی‌گیرد",
        "explanation": ""
      },
      {
        "text": "سر و چَشمی چُنین دلکَش، تو گویی چشم از او بردوز؟ / برو کاین وعظ بی‌معنی‌، مرا در سر نمی‌گیرد",
        "explanation": ""
      },
      {
        "text": "نصیحتگو‌‌یِ رندان را، که با حکمِ قضا جنگ است / دلش بس تنگ می‌بینم، مگر ساغر نمی‌گیرد",
        "explanation": ""
      },
      {
        "text": "میانِ گریه می‌خندم‌، که چون شمع اندر این مجلس / زبانِ آتشینم هست، لیکن در نمی‌گیرد",
        "explanation": ""
      },
      {
        "text": "چه خوش صیدِ دلم کردی، بنازم چَشمِ مستت را / که کَس مُرغانِ وحشی را، از این خوش‌تر نمی‌گیرد",
        "explanation": ""
      },
      {
        "text": "سخن در احتیاجِ ما و اِسْتِغنا‌یِ معشوق است / چه سود افسونگر‌ی ای دل؟ که در دلبر نمی‌گیرد",
        "explanation": ""
      },
      {
        "text": "من آن آیینه را روزی، به دست آرَم سِکَنْدَر‌وار / اگر می‌گیرد این آتش زمانی‌، ور نمی‌گیرد",
        "explanation": ""
      },
      {
        "text": "خدا را رحمی ای مُنْعِم‌، که درویشِ سرِ کویت / دری دیگر نمی‌داند، رهی دیگر نمی‌گیرد",
        "explanation": ""
      },
      {
        "text": "بدین شعرِ ترِ شیرین‌، ز شاهنشَه عجب دارم / که سر تا پایِ حافظ را، چرا در زر نمی‌گیرد",
        "explanation": ""
      }
    ]
  },
  {
    "title": "غزل شماره ۱۵۰ حافظ",
    "verses": [
      {
        "text": "ساقی ار باده از این دست به جام اندازد / عارفان را همه در شُربِ مُدام اندازد",
        "explanation": ""
      },
      {
        "text": "ور چُنین زیرِ خَم زلف نهد دانهٔ خال / ای بسا مرغِ خِرَد را که به دام اندازد",
        "explanation": ""
      },
      {
        "text": "ای خوشا دولتِ آن مست که در پایِ حریف / سر و دستار نداند که کدام اندازد",
        "explanation": ""
      },
      {
        "text": "زاهدِ خام که انکارِ مِی و جام کند / پخته گردد چو نظر بر میِ خام اندازد",
        "explanation": ""
      },
      {
        "text": "روز در کسبِ هنر کوش که مِی خوردنِ روز / دلِ چون آینه، در زنگِ ظَلام اندازد",
        "explanation": ""
      },
      {
        "text": "آن زمان وقتِ میِ صبح فروغ است که شب / گِردِ خَرگاهِ افق پردهٔ شام اندازد",
        "explanation": ""
      },
      {
        "text": "باده با محتسبِ شهر ننوشی زنهار / بخورد باده‌ات و سنگ به جام اندازد",
        "explanation": ""
      },
      {
        "text": "حافظا سر ز کُلَه گوشهٔ خورشید برآر / بختت ار قرعه بدان ماهِ تمام اندازد",
        "explanation": ""
      }
    ]
  },
  {
    "title": "غزل شمارهٔ ۱۵۱ حافظ",
    "verses": [
      {
        "text": "دَمی با غم به سر بردن جهان یک سر نمی‌ارزد / به می بفروش دلقِ ما کز این بهتر نمی‌ارزد",
        "explanation": ""
      },
      {
        "text": "به کویِ می فروشانش به جامی بر نمی‌گیرند / زهی سجادهٔ تقوا که یک ساغر نمی‌ارزد",
        "explanation": ""
      },
      {
        "text": "رقیبم سرزنش‌ها کرد کز این باب رُخ برتاب / چه افتاد این سر ما را که خاکِ در نمی‌ارزد؟",
        "explanation": ""
      },
      {
        "text": "شکوهِ تاجِ سلطانی که بیمِ جان در او دَرج است / کلاهی دلکش است اما به تَرکِ سر نمی‌ارزد",
        "explanation": ""
      },
      {
        "text": "چه آسان می‌نمود اول غمِ دریا به بوی سود / غلط کردم که این طوفان به صد گوهر نمی‌ارزد",
        "explanation": ""
      },
      {
        "text": "تو را آن بِهْ که رویِ خود ز مشتاقان بپوشانی / که شادیِّ جهانگیری، غمِ لشکر نمی‌ارزد",
        "explanation": ""
      },
      {
        "text": "چو حافظ در قناعت کوش و از دنیایِ دون بگذر / که یک جو مِنَّتِ دونان دو صد من زر نمی‌ارزد",
        "explanation": ""
      }
    ]
  },
  {
    "title": "غزل شمارهٔ ۱۵۲ حافظ",
    "verses": [
      {
        "text": "در ازل پرتوِ حُسنت ز تجلی دَم زد / عشق پیدا شد و آتش به همه عالم زد",
        "explanation": ""
      },
      {
        "text": "جلوه‌ای کرد رُخَت دید مَلَک عشق نداشت / عینِ آتش شد از این غیرت و بر آدم زد",
        "explanation": ""
      },
      {
        "text": "عقل می‌خواست کز آن شعله چراغ افروزد / برق غیرت بدرخشید و جهان برهم زد",
        "explanation": ""
      },
      {
        "text": "مدعی خواست که آید به تماشاگَهِ راز / دست غیب آمد و بر سینهٔ نامحرم زد",
        "explanation": ""
      },
      {
        "text": "دیگران قرعهٔ قسمت همه بر عیش زدند / دل غمدیدهٔ ما بود که هم بر غم زد",
        "explanation": ""
      },
      {
        "text": "جانِ عِلْوی هوسِ چاهِ زنخدان تو داشت / دست در حلقهٔ آن زلفِ خَم اندر خَم زد",
        "explanation": ""
      },
      {
        "text": "حافظ آن روز طربنامهٔ عشق تو نوشت / که قلم بر سرِ اسبابِ دلِ خُرَّم زد",
        "explanation": ""
      }
    ]
  },
  {
    "title": "غزل شمارهٔ ۱۵۳ حافظ",
    "verses": [
      {
        "text": "سحر چون خسرو خاور عَلَم بر کوهساران زد / به دستِ مرحمت یارم درِ امیدواران زد",
        "explanation": ""
      },
      {
        "text": "چو پیشِ صبح روشن شد که حالِ مِهر گردون چیست / برآمد خنده‌ای خوش بر غرورِ کامگاران زد",
        "explanation": ""
      },
      {
        "text": "نگارم دوش در مجلس به عزمِ رقص چون برخاست / گره بگشود از ابرو و بر دل‌های یاران زد",
        "explanation": ""
      },
      {
        "text": "من از رنگِ صَلاح آن دَم به خونِ دل بِشُستم دست / که چشم باده پیمایش صلا بر هوشیاران زد",
        "explanation": ""
      },
      {
        "text": "کدام آهن‌دلش آموخت این آیین عیّاری / که از اول چون برون آمد رهِ شب‌زنده‌داران زد",
        "explanation": ""
      },
      {
        "text": "خیالِ شهسواری پخت و شد ناگَه دلِ مسکین / خداوندا نگه دارش که بر قلبِ سواران زد",
        "explanation": ""
      },
      {
        "text": "در آب و رنگِ رخسارش چه جان دادیم و خون خوردیم / چو نقشش دست داد اول، رقم بر جان سپاران زد",
        "explanation": ""
      },
      {
        "text": "منش با خرقهٔ پشمین کجا اندر کمند آرم / زره مویی که مژگانش رهِ خنجرگزاران زد",
        "explanation": ""
      },
      {
        "text": "نظر بر قرعهٔ توفیق و یُمنِ دولتِ شاه است / بده کامِ دلِ حافظ که فالِ بختیاران زد",
        "explanation": ""
      },
      {
        "text": "شهنشاهِ مظفر فر شجاعِ مُلک و دین منصور / که جودِ بی‌دریغش خنده بر ابر بهاران زد",
        "explanation": ""
      },
      {
        "text": "از آن ساعت که جامِ می به دستِ او مُشَرَّف شد / زمانه ساغرِ شادی به یادِ میگساران زد",
        "explanation": ""
      },
      {
        "text": "ز شمشیرِ سرافشانش ظفر آن روز بِدْرَخشید / که چون خورشیدِ انجم سوز تنها بر هِزاران زد",
        "explanation": ""
      },
      {
        "text": "دوامِ عمر و مُلکِ او بخواه از لطف حق ای دل / که چرخ این سکهٔ دولت به دورِ روزگاران زد",
        "explanation": ""
      }
    ]
  },
  {
    "title": "غزل شمارهٔ ۱۵۴ حافظ",
    "verses": [
      {
        "text": "راهی بزن که آهی بر سازِ آن توان زد / شعری بخوان که با او رَطلِ گران توان زد",
        "explanation": ""
      },
      {
        "text": "بر آستانِ جانان گر سر توان نهادن / گلبانگِ سربلندی بر آسمان توان زد",
        "explanation": ""
      },
      {
        "text": "قَدِّ خمیدهٔ ما سهلت نماید اما / بر چشمِ دشمنان تیر، از این کمان توان زد",
        "explanation": ""
      },
      {
        "text": "در خانقه نگنجد اسرارِ عشقبازی / جامِ میِ مُغانه هم با مُغان توان زد",
        "explanation": ""
      },
      {
        "text": "درویش را نباشد برگِ سرایِ سلطان / ماییم و کهنه دلقی کآتش در آن توان زد",
        "explanation": ""
      },
      {
        "text": "اهلِ نظر دو عالم در یک نظر ببازند / عشق است و داوِ اول بر نقدِ جان توان زد",
        "explanation": ""
      },
      {
        "text": "گر دولتِ وصالت خواهد دری گشودن / سرها بدین تَخَیُّل بر آستان توان زد",
        "explanation": ""
      },
      {
        "text": "عشق و شباب و رندی مجموعهٔ مراد است / چون جمع شد معانی گویِ بیان توان زد",
        "explanation": ""
      },
      {
        "text": "شد رهزنِ سلامت زلفِ تو وین عجب نیست / گر راهزن تو باشی صد کاروان توان زد",
        "explanation": ""
      },
      {
        "text": "حافظ به حَقِّ قرآن کز شِید و زرق بازآی / باشد که گویِ عیشی در این جهان توان زد",
        "explanation": ""
      }
    ]
  },
  {
    "title": "غزل شمارهٔ ۱۵۵ حافظ",
    "verses": [
      {
        "text": "اگر روم ز پِی‌اش فتنه‌ها برانگیزد / ور از طلب بنشینم به کینه برخیزد",
        "explanation": ""
      },
      {
        "text": "و گر به رهگذری یک دَم از وفاداری / چو گَرد در پِی‌اش افتم چو باد بُگْریزد",
        "explanation": ""
      },
      {
        "text": "و گر کنم طلبِ نیم بوسه صد افسوس / ز حُقِّهٔ دهنش چون شکر فرو ریزد",
        "explanation": ""
      },
      {
        "text": "من آن فریب که در نرگسِ تو می‌بینم / بس آبروی که با خاک ره برآمیزد",
        "explanation": ""
      },
      {
        "text": "فراز و شیب بیابان عشق، دامِ بلاست / کجاست شیردلی کز بلا نپرهیزد",
        "explanation": ""
      },
      {
        "text": "تو عمر خواه و صبوری که چرخِ شعبده باز / هزار بازی از این طُرفه‌تر برانگیزد",
        "explanation": ""
      },
      {
        "text": "بر آستانهٔ تسلیم سر بِنِه حافظ / که گر ستیزه کنی، روزگار بستیزد",
        "explanation": ""
      }
    ]
  },
  {
    "title": "غزل شمارهٔ ۱۵۶ حافظ",
    "verses": [
      {
        "text": "به حسن و خُلق و وفا کس به یارِ ما نرسد / تو را در این سخن، انکارِ کارِ ما نرسد",
        "explanation": ""
      },
      {
        "text": "اگر چه حُسن‌فروشان به جلوه آمده‌اند / کسی به حُسن و ملاحت به یارِ ما نرسد",
        "explanation": ""
      },
      {
        "text": "به حق صحبت دیرین که هیچ محرمِ راز / به یارِ یک جهت حق‌گزارِ ما نرسد",
        "explanation": ""
      },
      {
        "text": "هزار نقش برآید ز کِلکِ صُنع و یکی / به دل‌پذیری نقشِ نگارِ ما نرسد",
        "explanation": ""
      },
      {
        "text": "هزار نقد به بازارِ کائنات آرند / یکی به سکهٔ صاحب عیارِ ما نرسد",
        "explanation": ""
      },
      {
        "text": "دریغ قافله عمر کآن چنان رفتند / که گَردشان به هوایِ دیارِ ما نرسد",
        "explanation": ""
      },
      {
        "text": "دلا ز رنجِ حسودان مرنج و واثق باش / که بد به خاطرِ امیدوارِ ما نرسد",
        "explanation": ""
      },
      {
        "text": "چنان بِزی که اگر خاکِ ره شوی کس را / غبارِ خاطری از ره‌گذارِ ما نرسد",
        "explanation": ""
      },
      {
        "text": "بسوخت حافظ و ترسم که شرحِ قصهٔ او / به سمعِ پادشهِ کام‌گارِ ما نرسد",
        "explanation": ""
      }
    ]
  },
  {
    "title": "غزل شمارهٔ ۱۵۷ حافظ",
    "verses": [
      {
        "text": "هر که را با خطِ سبزت سرِ سودا باشد / پای از این دایره بیرون نَنِهَد تا باشد",
        "explanation": ""
      },
      {
        "text": "من چو از خاکِ لحد لاله‌صفت برخیزم / داغِ سودای توام سِرِّ سُویدا باشد",
        "explanation": ""
      },
      {
        "text": "تو خود ای گوهرِ یک‌دانه کجایی آخِر / کز غمت دیدهٔ مردم همه دریا باشد",
        "explanation": ""
      },
      {
        "text": "از بُنِ هر مژه‌ام آب روان است بیا / اگرت میلِ لبِ جوی و تماشا باشد",
        "explanation": ""
      },
      {
        "text": "چون گل و مِی دمی از پرده برون آی و درآ / که دگرباره ملاقات نه پیدا باشد",
        "explanation": ""
      },
      {
        "text": "ظِلِّ مَمدودِ خَمِ زلفِ توام بر سر باد / کاندر این سایه قرارِ دلِ شیدا باشد",
        "explanation": ""
      },
      {
        "text": "چشمت از ناز به حافظ نکند میل آری / سرگرانی صفتِ نرگسِ رعنا باشد",
        "explanation": ""
      }
    ]
  },
  {
    "title": "غزل شمارهٔ ۱۵۸ حافظ",
    "verses": [
      {
        "text": "من و انکارِ شراب! این چه حکایت باشد؟ / غالباً این قَدَرَم عقل و کِفایت باشد",
        "explanation": ""
      },
      {
        "text": "تا به غایت رهِ میخانه نمی‌دانستم / ور نه مستوری ما تا به چه غایت باشد",
        "explanation": ""
      },
      {
        "text": "زاهد و عجب و نماز و من و مستی و نیاز / تا تو را خود ز میان با که عنایت باشد",
        "explanation": ""
      },
      {
        "text": "زاهد ار راه به رندی نَبَرَد معذور است / عشق کاری‌ست که موقوف هدایت باشد",
        "explanation": ""
      },
      {
        "text": "من که شب‌ها رهِ تقوا زده‌ام با دف و چنگ / این زمان سر به ره آرَم چه حکایت باشد؟",
        "explanation": ""
      },
      {
        "text": "بندهٔ پیرِ مغانم که ز جهلم بِرَهانْد / پیرِ ما هر چه کُنَد عینِ عنایت باشد",
        "explanation": ""
      },
      {
        "text": "دوش از این غصه نَخُفتَم که رفیقی می‌گفت / «حافظ ار مست بُوَد جایِ شکایت باشد»",
        "explanation": ""
      }
    ]
  },
  {
    "title": "غزل شمارهٔ ۱۵۹ حافظ",
    "verses": [
      {
        "text": "نقدِ صوفی نه همه صافیِ بی‌غَش باشد / ای بسا خرقه که مُستوجبِ آتش باشد",
        "explanation": ""
      },
      {
        "text": "صوفیِ ما که ز وِردِ سحری مست شدی / شامگاهش نگران باش که سرخوش باشد",
        "explanation": ""
      },
      {
        "text": "خوش بُوَد گر محکِ تجربه آید به میان / تا سیه‌روی شود هر که در او غَش باشد",
        "explanation": ""
      },
      {
        "text": "خَطِّ ساقی گر از این گونه زند نقش بر آب / ای بسا رُخ که به خونآبه مُنَقَّش باشد",
        "explanation": ""
      },
      {
        "text": "ناز‌پروردِ تَنَعُّم نبَرَد راه به دوست / عاشقی شیوهٔ رندانِ بلاکش باشد",
        "explanation": ""
      },
      {
        "text": "غمِ دنیای دَنی چند خوری؟ باده بخور / حیف باشد دلِ دانا که مُشَوَّش باشد",
        "explanation": ""
      },
      {
        "text": "دلق و سجادهٔ حافظ ببَرَد باده‌فروش / گر شرابش ز کفِ ساقی مَه‌وَش باشد",
        "explanation": ""
      }
    ]
  },
  {
    "title": "غزل شمارهٔ ۱۶۰ حافظ",
    "verses": [
      {
        "text": "خوش است خلوت اگر یار یارِ من باشد / نه من بسوزم و او شمعِ انجمن باشد",
        "explanation": ""
      },
      {
        "text": "من آن نگینِ سلیمان به هیچ نَسْتانَم / که گاه گاه بر او دستِ اهرمن باشد",
        "explanation": ""
      },
      {
        "text": "روا مدار خدایا که در حریمِ وصال / رقیب محرم و حِرمان نصیبِ من باشد",
        "explanation": ""
      },
      {
        "text": "هُمای گو مَفِکَن سایهٔ شرف هرگز / در آن دیار که طوطی کم از زَغَن باشد",
        "explanation": ""
      },
      {
        "text": "بیانِ شوق چه حاجت؟ که سوز آتش دل / توان شناخت ز سوزی که در سخن باشد",
        "explanation": ""
      },
      {
        "text": "هوایِ کویِ تو از سر نمی‌رود آری / غریب را دلِ سرگشته با وطن باشد",
        "explanation": ""
      },
      {
        "text": "به سانِ سوسن اگر دَه‌زبان شود حافظ / چو غنچه پیشِ تواش مُهر بر دهن باشد",
        "explanation": ""
      }
    ]
  },
  {
    "title": "غزل شمارهٔ ۱۶۱ حافظ",
    "verses": [
      {
        "text": "کِی شعر تر انگیزد خاطر که حزین باشد / یک نکته از این معنی گفتیم و همین باشد",
        "explanation": ""
      },
      {
        "text": "از لعلِ تو گر یابم انگشتریِ زنهار / صد مُلکِ سلیمانم در زیرِ نگین باشد",
        "explanation": ""
      },
      {
        "text": "غمناک نباید بود از طعنِ حسود ای دل / شاید که چو وابینی خیرِ تو در این باشد",
        "explanation": ""
      },
      {
        "text": "هر کاو نَکُنَد فهمی زین کِلکِ خیال‌انگیز / نقشش به حرام ار خود صورتگر چین باشد",
        "explanation": ""
      },
      {
        "text": "جامِ می و خونِ دل هر یک به کسی دادند / در دایرهٔ قسمت اوضاع چنین باشد",
        "explanation": ""
      },
      {
        "text": "در کارِ گلاب و گل حکمِ ازلی این بود / کاین شاهدِ بازاری وان پرده‌نشین باشد",
        "explanation": ""
      },
      {
        "text": "آن نیست که حافظ را رندی بِشُد از خاطر / کـ‌این سابقهٔ پیشین تا روزِ پَسین باشد",
        "explanation": ""
      }
    ]
  },
  {
    "title": "غزل شمارهٔ ۱۶۲ حافظ",
    "verses": [
      {
        "text": "خوش آمد گُل وز آن خوش‌تر نباشد / که در دستت به جز ساغر نباشد",
        "explanation": ""
      },
      {
        "text": "زمانِ خوش‌دلی دریاب و دُر یاب / که دایم در صدف گوهر نباشد",
        "explanation": ""
      },
      {
        "text": "غنیمت دان و مِی خور در گلستان / که گُل تا هفتهٔ دیگر نباشد",
        "explanation": ""
      },
      {
        "text": "ایا پُرلعل کرده جامِ زَرّین / ببخشا بر کسی کش زر نباشد",
        "explanation": ""
      },
      {
        "text": "بیا ای شیخ و از خُم‌خانهٔ ما / شرابی خور که در کوثر نباشد",
        "explanation": ""
      },
      {
        "text": "بشوی اوراق اگر هم‌درسِ مایی / که عِلمِ عشق در دفتر نباشد",
        "explanation": ""
      },
      {
        "text": "ز من بنیوش و دل در شاهدی بند / که حُسنش بستهٔ زیور نباشد",
        "explanation": ""
      },
      {
        "text": "شرابی بی‌خمارم بخش یا رب / که با وی هیچ دردِ سر نباشد",
        "explanation": ""
      },
      {
        "text": "من از جان بندهٔ سلطان اویسم / اگر چه یادش از چاکر نباشد",
        "explanation": ""
      },
      {
        "text": "به تاجِ عالم آرایش که خورشید / چنین زیبندهٔ افسر نباشد",
        "explanation": ""
      },
      {
        "text": "کسی گیرد خطا بر نظمِ حافظ / که هیچش لطف در گوهر نباشد",
        "explanation": ""
      }
    ]
  },
  {
    "title": "غزل شمارهٔ ۱۶۳ حافظ",
    "verses": [
      {
        "text": "گل بی‌رخِ یار خوش نباشد / بی‌باده بهار خوش نباشد",
        "explanation": ""
      },
      {
        "text": "طَرفِ چمن و طوافِ بستان / بی‌لاله‌عذار خوش نباشد",
        "explanation": ""
      },
      {
        "text": "رقصیدن سرو و حالتِ گُل / بی‌صوتِ هَزار خوش نباشد",
        "explanation": ""
      },
      {
        "text": "با یارِ شکرلبِ گل‌اندام / بی‌بوس و کنار خوش نباشد",
        "explanation": ""
      },
      {
        "text": "هر نقش که دستِ عقل بندد / جز نقشِ نگار، خوش نباشد",
        "explanation": ""
      },
      {
        "text": "جان نقدِ مُحَقَّر است حافظ / از بهرِ نثار خوش نباشد",
        "explanation": ""
      }
    ]
  },
  {
    "title": "غزل شمارهٔ ۱۶۴ حافظ",
    "verses": [
      {
        "text": "نفسِ بادِ صبا مُشک‌فشان خواهد شد / عالَمِ پیر دگرباره جوان خواهد شد",
        "explanation": ""
      },
      {
        "text": "ارغوان جامِ عقیقی به سمن خواهد داد / چشمِ نرگس به شقایق نگران خواهد شد",
        "explanation": ""
      },
      {
        "text": "این تَطاول که کشید از غمِ هجران بلبل / تا سراپردهٔ گل نعره‌زنان خواهد شد",
        "explanation": ""
      },
      {
        "text": "گر ز مسجد به خرابات شدم خرده مگیر / مجلس وعظ دراز است و زمان خواهد شد",
        "explanation": ""
      },
      {
        "text": "ای دل ار عشرتِ امروز به فردا فکنی / مایهٔ نقدِ بقا را که ضِمان خواهد شد؟",
        "explanation": ""
      },
      {
        "text": "ماه شعبان مَنِه از دست قدح، کاین خورشید / از نظر تا شبِ عیدِ رمضان خواهد شد",
        "explanation": ""
      },
      {
        "text": "گل عزیز است غنیمت شِمُریدَش صحبت / که به باغ آمد از این راه و از آن خواهد شد",
        "explanation": ""
      },
      {
        "text": "مطربا مجلسِ انس است غزل خوان و سرود / چند گویی که چنین رفت و چنان خواهد شد؟",
        "explanation": ""
      },
      {
        "text": "حافظ از بهر تو آمد سویِ اقلیمِ وجود / قدمی نِه به وداعش که روان خواهد شد",
        "explanation": ""
      }
    ]
  },
  {
    "title": "غزل شمارهٔ ۱۶۵ حافظ",
    "verses": [
      {
        "text": "مرا مِهر سیَه چشمان ز سر بیرون نخواهد شد / قضای آسمان است این و دیگرگون نخواهد شد",
        "explanation": ""
      },
      {
        "text": "رقیب آزارها فرمود و جایِ آشتی نگذاشت / مگر آهِ سحرخیزان سویِ گردون نخواهد شد؟",
        "explanation": ""
      },
      {
        "text": "مرا روزِ ازل کاری به جز رندی نفرمودند / هر آن قسمت که آن جا رفت از آن افزون نخواهد شد",
        "explanation": ""
      },
      {
        "text": "خدا را محتسب ما را به فریادِ دَف و نِی بخش / که سازِ شرع از این افسانه بی‌قانون نخواهد شد",
        "explanation": ""
      },
      {
        "text": "مجالِ من همین باشد که پنهان عشقِ او ورزم / کنار و بوس و آغوشش چه گویم چون نخواهد شد",
        "explanation": ""
      },
      {
        "text": "شرابِ لعل و جایِ امن و یارِ مهربان ساقی / دلا کی بِه شود کارت اگر اکنون نخواهد شد",
        "explanation": ""
      },
      {
        "text": "مشوی ای دیده نقشِ غم ز لوحِ سینهٔ حافظ / که زخمِ تیغِ دلدار است و رنگِ خون نخواهد شد",
        "explanation": ""
      }
    ]
  },

  {
    "title": "غزل شمارهٔ ۱۶۶ حافظ",
    "verses": [
      {
        "text": "روزِ هجران و شبِ فُرقَتِ یار آخر شد / زدم این فال و گذشت اختر و کار آخر شد",
        "explanation": ""
      },
      {
        "text": "آن همه ناز و تَنَعُّم که خزان می‌فرمود / عاقبت در قدمِ بادِ بهار آخر شد",
        "explanation": ""
      },
      {
        "text": "شُکرِ ایزد که به اقبالِ کُلَه گوشهٔ گُل / نَخوَتِ بادِ دی و شوکتِ خار آخر شد",
        "explanation": ""
      },
      {
        "text": "صبحِ امّید که بُد معتکفِ پردهٔ غیب / گو برون آی که کارِ شبِ تار آخر شد",
        "explanation": ""
      },
      {
        "text": "آن پریشانیِ شب‌هایِ دراز و غمِ دل / همه در سایهٔ گیسویِ نگار آخر شد",
        "explanation": ""
      },
      {
        "text": "باورم نیست ز بدعهدی ایام هنوز / قصهٔ غصه که در دولتِ یار آخر شد",
        "explanation": ""
      },
      {
        "text": "ساقیا لطف نمودی قدحت پُر مِی باد / که به تدبیرِ تو تشویشِ خُمار آخر شد",
        "explanation": ""
      },
      {
        "text": "در شمار ار چه نیاورد کسی حافظ را / شُکرْ کان محنتِ بی‌حدّ و شمار آخر شد",
        "explanation": ""
      }
    ]
  },
  {
    "title": "غزل شمارهٔ ۱۶۷ حافظ",
    "verses": [
      {
        "text": "ستاره‌ای بدرخشید و ماهِ مجلس شد / دل رمیدهٔ ما را رفیق و مونس شد",
        "explanation": ""
      },
      {
        "text": "نگارِ من که به مکتب نرفت و خط ننوشت / به غمزه مسأله‌آموزِ صد مُدَرِّس شد",
        "explanation": ""
      },
      {
        "text": "به بویِ او دلِ بیمارِ عاشقان چو صبا / فدایِ عارضِ نسرین و چشمِ نرگس شد",
        "explanation": ""
      },
      {
        "text": "به صدرِ مَصطَبه‌ام می‌نِشانَد اکنون دوست / گدایِ شهر نِگَه کُن که میرِ مجلس شد",
        "explanation": ""
      },
      {
        "text": "خیالِ آبِ خِضِر بست و جامِ اسکندر / به جرعه‌نوشیِ سلطان ابوالفَوارِس شد",
        "explanation": ""
      },
      {
        "text": "طرب‌سرایِ محبت کنون شود مَعمور / که طاقِ اَبرویِ یارِ مَنَش مهندس شد",
        "explanation": ""
      },
      {
        "text": "لب از تَرَشُّحِ مِی پاک کن برایِ خدا / که خاطرم به هزاران گُنَه مُوَسوِس شد",
        "explanation": ""
      },
      {
        "text": "کرشمهٔ تو شرابی به عاشقان پیمود / که عِلم بی‌خبر افتاد و عقل بی‌حس شد",
        "explanation": ""
      },
      {
        "text": "چو زر عزیزِ وجود است نظمِ من، آری / قبولِ دولتیان کیمیایِ این مس شد",
        "explanation": ""
      },
      {
        "text": "ز راهِ میکده یاران عِنان بگردانید / چرا که حافظ از این راه رفت و مفلس شد",
        "explanation": ""
      }
    ]
  },
  {
    "title": "غزل شمارهٔ ۱۶۸ حافظ",
    "verses": [
      {
        "text": "گداخت جان که شود کارِ دل تمام و نشد / بسوختیم در این آرزویِ خام و نشد",
        "explanation": ""
      },
      {
        "text": "به لابه گفت شبی میرِ مجلسِ تو شوم / شدم به رغبتِ خویشش کمین غلام و نشد",
        "explanation": ""
      },
      {
        "text": "پیام داد که خواهم نشست با رندان / بشد به رندی و دُردی کشیم نام و نشد",
        "explanation": ""
      },
      {
        "text": "رواست در بَر اگر می‌تَپَد کبوترِ دل / که دید در رهِ خود تاب و پیچِ دام و نشد",
        "explanation": ""
      },
      {
        "text": "بدان هوس که به مستی ببوسم آن لبِ لعل / چه خون که در دلم افتاد همچو جام و نشد",
        "explanation": ""
      },
      {
        "text": "به کویِ عشق مَنِه بی دلیلِ راه، قدم / که من به خویش نمودم صد اهتمام و نشد",
        "explanation": ""
      },
      {
        "text": "فغان که در طلبِ گنج نامهٔ مقصود / شدم خرابِ جهانی ز غم تمام و نشد",
        "explanation": ""
      },
      {
        "text": "دریغ و درد که در جست و جوی گنجِ حضور / بسی شدم به گدایی بَرِ کِرام و نشد",
        "explanation": ""
      },
      {
        "text": "هزار حیله برانگیخت حافظ از سرِ فکر / در آن هوس که شود آن نگار رام و نشد",
        "explanation": ""
      }
    ]
  },

  {
    "title": "غزل شمارهٔ ۱۶۹ حافظ",
    "verses": [
      {
        "text": "یاری اندر کس نمی‌بینیم، یاران را چه شد؟ / دوستی کِی آخر آمد؟ دوست‌دار‌ان را چه شد؟",
        "explanation": ""
      },
      {
        "text": "آب حیوان تیره‌گون شد، خضر فَرُّخ‌پِی کجاست؟ / خون چکید از شاخِ گل، بادِ بهار‌ان را چه شد؟",
        "explanation": ""
      },
      {
        "text": "کس نمی‌گوید که یاری داشت حقِّ دوستی / حق‌شناسان را چه حال افتاد؟ یاران را چه شد؟",
        "explanation": ""
      },
      {
        "text": "لعلی از کانِ مُروّت برنیامد سال‌هاست / تابش خورشید و سعی باد و باران را چه شد؟",
        "explanation": ""
      },
      {
        "text": "شهرِ یاران بود و خاکِ مهر‌بانان این دیار / مهربانی کِی سر آمد؟ شهریار‌ان را چه شد؟",
        "explanation": ""
      },
      {
        "text": "گویِ توفیق و کرامت، در میان افکنده‌اند / کس به میدان در نمی‌آید، سوار‌ان را چه شد؟",
        "explanation": ""
      },
      {
        "text": "صدهزاران گل شکفت و بانگِ مرغی برنخاست / عندلیبان را چه پیش آمد؟ هَزاران را چه شد؟",
        "explanation": ""
      },
      {
        "text": "زهره سازی خوش نمی‌سازد، مگر عود‌ش بسوخت؟ / کس ندارد ذوقِ مستی، مِی‌گسار‌ان را چه شد؟",
        "explanation": ""
      },
      {
        "text": "حافظ اسرارِ الهی کَس نمی‌داند، خموش / از که می‌پرسی که دورِ روزگار‌ان را چه شد؟",
        "explanation": ""
      }
    ]
  },
  {
    "title": "غزل شمارهٔ ۱۷۰ حافظ",
    "verses": [
      {
        "text": "زاهدِ خلوت‌نشین، دوش به مِی‌خانه شد / از سرِ پیمان بِرَفت، با سرِ پیمانه شد",
        "explanation": ""
      },
      {
        "text": "صوفیِ مجلس که دی، جام و قدح می‌شکست / باز به یک جرعه می، عاقل و فرزانه شد",
        "explanation": ""
      },
      {
        "text": "شاهدِ عهدِ شباب، آمده بودش به خواب / باز به پیرانه سر، عاشق و دیوانه شد",
        "explanation": ""
      },
      {
        "text": "مُغْبَچه‌ای می‌گذشت، راه‌زنِ دین و دل / در پِیِ آن آشنا، از همه بی‌گانه شد",
        "explanation": ""
      },
      {
        "text": "آتشِ رخسارِ گل، خرمنِ بلبل بسوخت / چهرهٔ خندانِ شمع، آفتِ پروانه شد",
        "explanation": ""
      },
      {
        "text": "گریهٔ شام و سحر، شُکر که ضایع نگشت / قطرهٔ بارانِ ما، گوهرِ یک‌دانه شد",
        "explanation": ""
      },
      {
        "text": "نرگسِ ساقی بِخوانْد، آیتِ افسون‌گری / حلقهٔ اورادِ ما، مجلسِ افسانه شد",
        "explanation": ""
      },
      {
        "text": "منزلِ حافظ کنون، بارگهِ پادشاست / دل بَرِ دل‌دار رفت، جان بَرِ جانانه شد",
        "explanation": ""
      }
    ]
  },

  {
    "title": "غزل شمارهٔ ۱۷۱ حافظ",
    "verses": [
      {
        "text": "دوش از جنابِ آصف، پیکِ بشارت آمد / کز حضرتِ سلیمان، عشرت اشارت آمد",
        "explanation": ""
      },
      {
        "text": "خاکِ وجود ما را، از آبِ دیده گِل کن / ویرانسرایِ دل را، گاهِ عمارت آمد",
        "explanation": ""
      },
      {
        "text": "این شرحِ بی‌نهایت، کز زلفِ یار گفتند / حرفیست از هزاران، کـ‌اَندر عبارت آمد",
        "explanation": ""
      },
      {
        "text": "عیبم بپوش زنهار، ای خرقهٔ می آلود / کان پاکِ پاکدامن، بهرِ زیارت آمد",
        "explanation": ""
      },
      {
        "text": "امروز جایِ هر کس، پیدا شود ز خوبان / کـ‌آن ماهِ مجلس افروز، اندر صدارت آمد",
        "explanation": ""
      },
      {
        "text": "بر تختِ جم که تاجش، معراجِ آسمان است / همّت نگر که موری، با آن حقارت آمد",
        "explanation": ""
      },
      {
        "text": "از چشمِ شوخش ای دل، ایمانِ خود نگه دار / کـ‌آن جادویِ کمانکش، بر عزمِ غارت آمد",
        "explanation": ""
      },
      {
        "text": "آلوده‌ای تو حافظ، فیضی ز شاه درخواه / کـ‌آن عنصرِ سَماحت، بهرِ طهارت آمد",
        "explanation": ""
      },
      {
        "text": "دریاست مجلسِ او، دَریاب وقت و دُر یاب / هان ای زیان‌رسیده، وقتِ تجارت آمد",
        "explanation": ""
      }
    ]
  },
  {
    "title": "غزل شمارهٔ ۱۷۲ حافظ",
    "verses": [
      {
        "text": "عشقِ تو نهالِ حیرت آمد / وصلِ تو کمالِ حیرت آمد",
        "explanation": ""
      },
      {
        "text": "بس غرقهٔ حالِ وصل کآخر / هم بر سرِ حالِ حیرت آمد",
        "explanation": ""
      },
      {
        "text": "یک دل بنما که در رَهِ او / بر چهره نه خالِ حیرت آمد",
        "explanation": ""
      },
      {
        "text": "نه وصل بِمانَد و نه واصل / آن جا که خیالِ حیرت آمد",
        "explanation": ""
      },
      {
        "text": "از هر طرفی که گوش کردم / آوازِ سؤالِ حیرت آمد",
        "explanation": ""
      },
      {
        "text": "شد مُنهَزِم از کمالِ عزّت / آن را که جلالِ حیرت آمد",
        "explanation": ""
      },
      {
        "text": "سر تا قدمِ وجودِ حافظ / در عشق، نهالِ حیرت آمد",
        "explanation": ""
      }
    ]
  },
  {
    "title": "غزل شمارهٔ ۱۷۳ حافظ",
    "verses": [
      {
        "text": "در نمازم خَمِ ابرویِ تو با یاد آمد / حالتی رفت که محراب به فریاد آمد",
        "explanation": ""
      },
      {
        "text": "از من اکنون طمعِ صبر و دل و هوش مدار / کان تحمّل که تو دیدی همه بر باد آمد",
        "explanation": ""
      },
      {
        "text": "باده صافی شد و مرغانِ چمن مست شدند / موسمِ عاشقی و کار به بنیاد آمد",
        "explanation": ""
      },
      {
        "text": "بویِ بهبود ز اوضاعِ جهان می‌شنوم / شادی آورد گل و بادِ صبا شاد آمد",
        "explanation": ""
      },
      {
        "text": "ای عروسِ هنر از بخت شکایت مَنِما / حجلهٔ حُسن بیارای که داماد آمد",
        "explanation": ""
      },
      {
        "text": "دلفریبانِ نباتی همه زیور بستند / دلبرِ ماست که با حُسنِ خداداد آمد",
        "explanation": ""
      },
      {
        "text": "زیرِ بارند درختان که تعلّق دارند / ای خوشا سرو که از بارِ غم آزاد آمد",
        "explanation": ""
      },
      {
        "text": "مطرب از گفتهٔ حافظ غزلی نَغز بخوان / تا بگویم که ز عهدِ طربم یاد آمد",
        "explanation": ""
      }
    ]
  },
  {
    "title": "غزل شمارهٔ ۱۷۴ حافظ",
    "verses": [
      {
        "text": "مژده ای دل که دگر بادِ صبا بازآمد / هدهد خوش‌خبر از طَرْفِ سبا بازآمد",
        "explanation": ""
      },
      {
        "text": "برکش ای مرغِ سحر نغمهٔ داوودی باز / که سلیمانِ گل از بادِ هوا بازآمد",
        "explanation": ""
      },
      {
        "text": "عارفی کو که کُنَد فَهْم زبانِ سوسن / تا بپرسد که چرا رفت و چرا بازآمد",
        "explanation": ""
      },
      {
        "text": "مردمی کرد و کرم لطفِ خداداد به من / کـ‌آن بتِ ماه‌رخ از راهِ وفا بازآمد",
        "explanation": ""
      },
      {
        "text": "لاله بویِ میِ نوشین بشنید از دمِ صبح / داغ‌دل بود، به امّیدِ دوا بازآمد",
        "explanation": ""
      },
      {
        "text": "چشمِ من در رهِ این قافلهٔ راه بماند / تا به گوشِ دلم آوازِ دَرا بازآمد",
        "explanation": ""
      },
      {
        "text": "گرچه حافظ دَرِ رَنجِش زد و پیمان بِشکست / لطفِ او بین که به لطف از درِ ما بازآمد",
        "explanation": ""
      }
    ]
  },
  {
    "title": "غزل شمارهٔ ۱۷۵ حافظ",
    "verses": [
      {
        "text": "صبا به تهنیتِ پیرِ مِی‌فروش آمد / که موسمِ طرب و عیش و ناز و نوش آمد",
        "explanation": ""
      },
      {
        "text": "هوا مسیح‌نفس گشت و باد نافه‌گشای / درخت سبز شد و مرغ دَر خروش آمد",
        "explanation": ""
      },
      {
        "text": "تنورِ لاله چنان برفروخت بادِ بهار / که غنچه غرقِ عرق گشت و گل به جوش آمد",
        "explanation": ""
      },
      {
        "text": "به گوشِ هوش نیوش از من و به عشرت کوش / که این سخن سَحَر از هاتفم به گوش آمد",
        "explanation": ""
      },
      {
        "text": "ز فکرِ تفرقه بازآی تا شوی مجموع / به حکمِ آن که چو شد اهرمن سروش آمد",
        "explanation": ""
      },
      {
        "text": "ز مرغِ صبح ندانم که سوسنِ آزاد / چه گوش کرد؟ که با دَه زبان خموش آمد",
        "explanation": ""
      },
      {
        "text": "چه جایِ صحبتِ نامحرم است مجلسِ انس؟ / سرِ پیاله بپوشان که خرقه‌پوش آمد",
        "explanation": ""
      },
      {
        "text": "ز خانقاه به میخانه می‌رود حافظ / مگر ز مستیِ زهدِ ریا به هوش آمد",
        "explanation": ""
      }
    ]
  },
  {
    "title": "غزل شمارهٔ ۱۷۶ حافظ",
    "verses": [
      {
        "text": "سَحَرم دولتِ بیدار به بالین آمد / گفت برخیز که آن خسرو شیرین آمد",
        "explanation": ""
      },
      {
        "text": "قدحی درکش و سرخوش به تماشا بخرام / تا ببینی که نگارت به چه آیین آمد",
        "explanation": ""
      },
      {
        "text": "مژدگانی بده ای خلوتیِ نافه‌گشای / که ز صحرایِ خُتَن آهویِ مُشکین آمد",
        "explanation": ""
      },
      {
        "text": "گریه آبی به رخِ سوختگان بازآورد / ناله فریادرَسِ عاشقِ مسکین آمد",
        "explanation": ""
      },
      {
        "text": "مرغِ دل باز هوادارِ کمان‌ابروییست / ای کبوتر نگران باش که شاهین آمد",
        "explanation": ""
      },
      {
        "text": "ساقیا می بده و غم مخور از دشمن و دوست / که به کامِ دلِ ما آن بشد و این آمد",
        "explanation": ""
      },
      {
        "text": "رسمِ بدعهدیِ ایّام چو دید ابرِ بهار / گریه‌اش بر سمن و سنبل و نسرین آمد",
        "explanation": ""
      },
      {
        "text": "چون صبا گفتهٔ حافظ بشنید از بلبل / عَنبرافشان به تماشایِ ریاحین آمد",
        "explanation": ""
      }
    ]
  },

  {
    "title": "غزل شمارهٔ ۱۷۷ حافظ",
    "verses": [
      {
        "text": "نه هر که چهره برافروخت دلبری داند / نه هر که آینه سازد سِکندری داند",
        "explanation": ""
      },
      {
        "text": "نه هر که طَرْفِ کُلَه کج نهاد و تُند نشست / کلاه‌داری و آیینِ سروری داند",
        "explanation": ""
      },
      {
        "text": "تو بندگی چو گدایان به شرطِ مزد مکن / که دوست خود روشِ بنده‌پروری داند",
        "explanation": ""
      },
      {
        "text": "غلامِ همّتِ آن رندِ عافیت‌سوزم / که در گداصفتی کیمیاگری داند",
        "explanation": ""
      },
      {
        "text": "وفا و عهد نکو باشد ار بیاموزی / وگرنه هر که تو بینی ستمگری داند",
        "explanation": ""
      },
      {
        "text": "بباختم دلِ دیوانه و ندانستم / که آدمی‌بچه‌ای، شیوهٔ پری داند",
        "explanation": ""
      },
      {
        "text": "هزار نکتهٔ باریک‌تر ز مو این‌جاست / نه هر که سر بتراشد قلندری داند",
        "explanation": ""
      },
      {
        "text": "مدارِ نقطهٔ بینش ز خالِ توست مرا / که قدرِ گوهرِ یک‌دانه جوهری داند",
        "explanation": ""
      },
      {
        "text": "به قَدّ و چهره هر آنکس که شاهِ خوبان شد / جهان بگیرد اگر دادگستری داند",
        "explanation": ""
      },
      {
        "text": "ز شعرِ دلکَشِ حافظ کسی بُوَد آگاه / که لطفِ طبع و سخن گفتنِ دَری داند",
        "explanation": ""
      }
    ]
  },
  {
    "title": "غزل شمارهٔ ۱۷۸ حافظ",
    "verses": [
      {
        "text": "هر که شد مَحرمِ دل در حرمِ یار بِمانْد / وان که این کار ندانست در انکار بِمانْد",
        "explanation": ""
      },
      {
        "text": "اگر از پرده برون شد دلِ من عیب مکن / شُکرِ ایزد که نه در پردهٔ پندار بِمانْد",
        "explanation": ""
      },
      {
        "text": "صوفیان واسِتَدَنْد از گروِ مِی همه رَخْت / دلقِ ما بود که در خانهٔ خَمّار بِمانْد",
        "explanation": ""
      },
      {
        "text": "محتسب شیخ شد و فِسقِ خود از یاد بِبُرد / قصّهٔ ماست که در هر سرِ بازار بِمانْد",
        "explanation": ""
      },
      {
        "text": "هر مِیِ لعل کز آن دستِ بلورین سِتَدیم / آبِ حسرت شد و در چشمِ گهربار بِمانْد",
        "explanation": ""
      },
      {
        "text": "جز دلِ من کز ازل تا به ابد عاشق رفت / جاودان کس نشنیدیم که در کار بِمانْد",
        "explanation": ""
      },
      {
        "text": "گشت بیمار که چون چشمِ تو گردد نرگس / شیوهٔ تو نَشُدَش حاصل و بیمار بِمانْد",
        "explanation": ""
      },
      {
        "text": "از صدایِ سخنِ عشق ندیدم خوشتر / یادگاری که در این گنبدِ دَوّار بِمانْد",
        "explanation": ""
      },
      {
        "text": "داشتم دلقی و صد عیبِ مرا می‌پوشید / خرقه رهنِ مِی و مطرب شد و زُنّار بِمانْد",
        "explanation": ""
      },
      {
        "text": "بر جمالِ تو چنان صورتِ چین حیران شد / که حدیثش همه‌جا در در و دیوار بِمانْد",
        "explanation": ""
      },
      {
        "text": "به تماشاگَهِ زلفش دلِ حافظ روزی / شد که بازآید و جاوید گرفتار بِمانْد",
        "explanation": ""
      }
    ]
  },
  {
    "title": "غزل شمارهٔ ۱۷۹ حافظ",
    "verses": [
      {
        "text": "رسید مژده که ایّامِ غم نخواهد ماند / چنان نماند چنین نیز هم نخواهد ماند",
        "explanation": ""
      },
      {
        "text": "من ار چه در نظرِ یار خاک‌سار شدم / رقیب نیز چنین محترم نخواهد ماند",
        "explanation": ""
      },
      {
        "text": "چو پرده‌دار به شمشیر می‌زند همه را / کسی مُقیمِ حریمِ حَرَم نخواهد ماند",
        "explanation": ""
      },
      {
        "text": "چه جایِ شُکر و شکایت ز نقشِ نیک و بد است؟ / چو بر صحیفهٔ هستی رقم نخواهد ماند",
        "explanation": ""
      },
      {
        "text": "سرودِ مجلسِ جمشید گفته‌اند این بود / که «جامِ باده بیاور که جم نخواهد ماند»",
        "explanation": ""
      },
      {
        "text": "غنیمتی شِمُر ای شمع وصلِ پروانه / که این معامله تا صبح‌دم نخواهد ماند",
        "explanation": ""
      },
      {
        "text": "توان‌گرا! دلِ درویشِ خود به دست آور / که مخزنِ زَر و گنجِ دِرَم نخواهد ماند",
        "explanation": ""
      },
      {
        "text": "بدین رَواقِ زَبَرجَد نوشته‌اند به زر / که «جز نکوییِ اهلِ کرم نخواهد ماند»",
        "explanation": ""
      },
      {
        "text": "ز مهربانیِ جانان طمع مَبُر حافظ / که نقشِ جور و نشانِ ستم نخواهد ماند",
        "explanation": ""
      }
    ]
  },
  {
    "title": "غزل شمارهٔ ۱۸۰ حافظ",
    "verses": [
      {
        "text": "ای پستهٔ تو خنده زده بر حدیثِ قند / مشتاقم از برای خدا یک شِکَر بخند",
        "explanation": ""
      },
      {
        "text": "طوبی ز قامتِ تو نیارد که دَم زند / زین قصّه بگذرم که سخن می‌شود بلند",
        "explanation": ""
      },
      {
        "text": "خواهی که برنخیزدت از دیده رودِ خون / دل در وفایِ صحبتِ رودِ کسان مَبَند",
        "explanation": ""
      },
      {
        "text": "گر جلوه می‌نمایی و گر طعنه می‌زنی / ما نیستیم معتقدِ شیخِ خودپسند",
        "explanation": ""
      },
      {
        "text": "ز آشفتگیِ حالِ من آگاه کِی شود؟ / آن را که دل نگشت گرفتارِ این کمند",
        "explanation": ""
      },
      {
        "text": "بازارِ شوق گرم شد آن سروْقد کجاست؟ / تا جانِ خود بر آتش رویش کُنم سپند",
        "explanation": ""
      },
      {
        "text": "جایی که یارِ ما به شِکَرخنده دَم زند / ای پسته کیستی تو، خدا را به خود مخند",
        "explanation": ""
      },
      {
        "text": "حافظ چو تَرکِ غمزهٔ تُرکان نمی‌کنی / دانی کجاست جای تو؟ خوارزم یا خُجَند",
        "explanation": ""
      }
    ]
  },
  {
    "title": "غزل شمارهٔ ۱۸۱ حافظ",
    "verses": [
      {
        "text": "بعد از این دستِ من و دامنِ آن سروِ بلند / که به بالای چَمان از بُن و بیخَم بَرکَنْد",
        "explanation": ""
      },
      {
        "text": "حاجتِ مطرب و مِی نیست تو بُرقَع بِگُشا / که به رقص آوَرَدَم آتشِ رویت چو سپند",
        "explanation": ""
      },
      {
        "text": "هیچ رویی نشود آینهٔ حجلهٔ بخت / مگر آن روی که مالَند در آن سُمِّ سمند",
        "explanation": ""
      },
      {
        "text": "گفتم اسرارِ غمت هر چه بُوَد گو می‌باش / صبر از این بیش ندارم چه کنم تا کی و چند؟",
        "explanation": ""
      },
      {
        "text": "مَکُش آن آهویِ مُشکینِ مرا ای صیّاد / شرم از آن چشمِ سیه دار و مَبَندَش به کمند",
        "explanation": ""
      },
      {
        "text": "منِ خاکی که از این در نَتَوانَم برخاست / از کجا بوسه زنم بر لبِ آن قصرِ بلند؟",
        "explanation": ""
      },
      {
        "text": "بازمَستان دل از آن گیسویِ مُشکین حافظ / زان که دیوانه همان به که بُوَد اندر بند",
        "explanation": ""
      }
    ]
  },
  {
    "title": "غزل شمارهٔ ۱۸۲ حافظ",
    "verses": [
      {
        "text": "حَسْبِ حالی نَنِوِشتی و شد ایّامی چند / مَحرمی کو که فرستم به تو پیغامی چند؟",
        "explanation": ""
      },
      {
        "text": "ما بدان مقصدِ عالی نتوانیم رسید / هم مگر پیش نَهَد لطفِ شما گامی چند",
        "explanation": ""
      },
      {
        "text": "چون مِی از خُم به سبو رفت و گُل افکند نقاب / فرصتِ عیش نگه دار و بزن جامی چند",
        "explanation": ""
      },
      {
        "text": "قندِ آمیخته با گُل نه علاجِ دلِ ماست / بوسه‌ای چند برآمیز به دشنامی چند",
        "explanation": ""
      },
      {
        "text": "زاهد از کوچهٔ رندان به سلامت بگذر / تا خرابت نکند صحبتِ بدنامی چند",
        "explanation": ""
      },
      {
        "text": "عیبِ مِی جمله چو گفتی، هنرش نیز بگو / نفیِ حکمت مکن از بهرِ دلِ عامی چند",
        "explanation": ""
      },
      {
        "text": "ای گدایانِ خرابات خدا یارِ شماست / چشمِ اِنعام مدارید ز اَنعامی چند",
        "explanation": ""
      },
      {
        "text": "پیرِ میخانه چه خوش گفت به دُردی‌کشِ خویش / که مگو حالِ دلِ سوخته با خامی چند",
        "explanation": ""
      },
      {
        "text": "حافظ از شوقِ رخِ مِهر‌فروغِ تو بسوخت / کامگارا نظری کن سویِ ناکامی چند",
        "explanation": ""
      }
    ]
  },
  {
    "title": "غزل شمارهٔ ۱۸۳ حافظ",
    "verses": [
      {
        "text": "دوش وقتِ سَحَر از غُصّه نجاتم دادند / واندر آن ظلمتِ شب آبِ حیاتم دادند",
        "explanation": ""
      },
      {
        "text": "بیخود از شَعْشَعِهٔ پرتوِ ذاتم کردند / باده از جامِ تَجَلّیِّ صفاتم دادند",
        "explanation": ""
      },
      {
        "text": "چه مبارک‌سَحَری بود و چه فرخنده‌شبی / آن شبِ قدر که این تازه‌براتم دادند",
        "explanation": ""
      },
      {
        "text": "بعد از این رویِ من و آینهٔ وصفِ جمال / که در آن‌جا خبر از جلوهٔ ذاتم دادند",
        "explanation": ""
      },
      {
        "text": "من اگر کامروا گشتم و خوشدل چه عجب؟ / مستحق بودم و این‌ها به زکاتم دادند",
        "explanation": ""
      },
      {
        "text": "هاتف آن روز به من مژدهٔ این دولت داد / که بِدان جور و جفا صبر و ثباتم دادند",
        "explanation": ""
      },
      {
        "text": "این همه شهد و شِکر کز سخنم می‌ریزد / اجرِ صبریست کز آن شاخِ نباتم دادند",
        "explanation": ""
      },
      {
        "text": "همّتِ حافظ و انفاسِ سحرخیزان بود / که ز بندِ غمِ ایّام نجاتم دادند",
        "explanation": ""
      }
    ]
  },
  {
    "title": "غزل شمارهٔ ۱۸۴ حافظ",
    "verses": [
      {
        "text": "دوش دیدم که ملایک دَرِ میخانه زدند / گِلِ آدم بِسِرشتَند و به پیمانه زدند",
        "explanation": ""
      },
      {
        "text": "ساکنانِ حرمِ سِتْر و عِفافِ ملکوت / با منِ راه‌نشین بادهٔ مستانه زدند",
        "explanation": ""
      },
      {
        "text": "آسمان بارِ امانت نتوانست کشید / قرعهٔ کار به نامِ منِ دیوانه زدند",
        "explanation": ""
      },
      {
        "text": "جنگِ هفتاد و دو ملّت همه را عُذر بِنِه / چون ندیدند حقیقت رَهِ افسانه زدند",
        "explanation": ""
      },
      {
        "text": "شُکرِ ایزد که میانِ من و او صلح افتاد / صوفیان رقص‌کنان ساغرِ شکرانه زدند",
        "explanation": ""
      },
      {
        "text": "آتش آن نیست که از شعلهٔ او خندد شمع / آتش آن است که در خرمنِ پروانه زدند",
        "explanation": ""
      },
      {
        "text": "کس چو حافظ نَگُشاد از رخِ اندیشه نقاب / تا سرِ زلفِ سخن را به قلم شانه زدند",
        "explanation": ""
      }
    ]
  },
  {
    "title": "غزل شمارهٔ ۱۸۵ حافظ",
    "verses": [
      {
        "text": "نقدها را بُوَد آیا که عَیاری گیرند؟ / تا همه صومعه‌داران پیِ کاری گیرند",
        "explanation": ""
      },
      {
        "text": "مصلحت‌دیدِ من آن است که یاران همه کار / بِگُذارَند و خَمِ طُرِّهٔ یاری گیرند",
        "explanation": ""
      },
      {
        "text": "خوش گرفتند حریفان سرِ زلفِ ساقی / گر فَلَکْشان بِگُذارَد که قراری گیرند",
        "explanation": ""
      },
      {
        "text": "قوَّتِ بازویِ پرهیز به خوبان مفروش / که در این خیل حِصاری به سواری گیرند",
        "explanation": ""
      },
      {
        "text": "یا‌رَب این بَچِّهٔ تُرکان چه دلیرند به خون / که به تیرِ مُژه، هر لحظه شکاری گیرند",
        "explanation": ""
      },
      {
        "text": "رقص بر شعرِ تر و نالهٔ نِی خوش باشد / خاصه رقصی که در آن دستِ نگاری گیرند",
        "explanation": ""
      },
      {
        "text": "حافظ اَبنایِ زمان را غمِ مسکینان نیست / زین میان گر بتوان به که کناری گیرند",
        "explanation": ""
      }
    ]
  },
  {
    "title": "غزل شمارهٔ ۱۸۶ حافظ",
    "verses": [
      {
        "text": "گر مِی‌فروش حاجتِ رندان روا کند / ایزد گنه ببخشد و دفعِ بلا کند",
        "explanation": ""
      },
      {
        "text": "ساقی به جامِ عدل بده باده تا گدا / غیرت نیاوَرَد، که جهان پُر‌بلا کند",
        "explanation": ""
      },
      {
        "text": "حقّا کز این غَمان برسد مژدهٔ امان / گر سالِکی به عهدِ امانت وفا کند",
        "explanation": ""
      },
      {
        "text": "گر رنج پیش‌آید و گر راحت ای حکیم / نسبت مَکُن به غیر که این‌ها خدا کند",
        "explanation": ""
      },
      {
        "text": "در کارخانه‌ای که رَهِ عقل و فضل نیست / فهمِ ضعیفْ رایْ فضولی چرا کند؟",
        "explanation": ""
      },
      {
        "text": "مطرب بساز پرده که کس بی‌اجل نمرد / وان کو نه این ترانه سُراید خطا کند",
        "explanation": ""
      },
      {
        "text": "ما را که دردِ عشق و بلای خُمار کُشت / یا وصلِ دوست یا میِ صافی دوا کند",
        "explanation": ""
      },
      {
        "text": "جان رفت در سرِ می و حافظ به عشق سوخت / عیسی‌دَمی کجاست که احیایِ ما کند؟",
        "explanation": ""
      }
    ]
  },
  {
    "title": "غزل شمارهٔ ۱۸۷ حافظ",
    "verses": [
      {
        "text": "دلا بسوز که سوزِ تو کارها بِکُنَد / نیازِ نیمْ‌شبی دفعِ صد بلا بِکُنَد",
        "explanation": ""
      },
      {
        "text": "عِتابِ یارِ پری‌چهره عاشقانه بکَش / که یک کرشمه تلافیِّ صد جفا بکُند",
        "explanation": ""
      },
      {
        "text": "ز مُلک تا ملکوتش حجاب بردارند / هر آن که خدمتِ جامِ جهان‌نما بکُند",
        "explanation": ""
      },
      {
        "text": "طبیبِ عشق مسیحا‌دَم است و مُشفِق، لیک / چو دَرد در تو نبیند که را دوا بکُند؟",
        "explanation": ""
      },
      {
        "text": "تو با خدایِ خود انداز کار و دل خوش دار / که رحم اگر نکند مُدَّعی خدا بکُند",
        "explanation": ""
      },
      {
        "text": "ز بختِ خفته ملولم، بُوَد که بیداری / به وقتِ فاتحهٔ صبح، یک دعا بکُند؟",
        "explanation": ""
      },
      {
        "text": "بسوخت حافظ و بویی به زلفِ یار نَبُرد / مگر دِلالتِ این دولتش صبا بکُند",
        "explanation": ""
      }
    ]
  },
  {
    "title": "غزل شمارهٔ ۱۸۸ حافظ",
    "verses": [
      {
        "text": "مرا به رندی و عشق، آن فضول عیب کُنَد / که اعتراض بر اسرارِ علمِ غیب کُنَد",
        "explanation": ""
      },
      {
        "text": "کمالِ سِرِّ محبت ببین، نه نقصِ گناه / که هر که بی‌هنر اُفتَد، نظر به عیب کُنَد",
        "explanation": ""
      },
      {
        "text": "ز عطرِ حورِ بهشت آن نَفَس برآید بوی / که خاکِ میکدهٔ ما عَبیر جِیب کُنَد",
        "explanation": ""
      },
      {
        "text": "چنان زَنَد رَهِ اسلام غمزهٔ ساقی / که اجتناب ز صهبا، مگر صُهیب کُنَد",
        "explanation": ""
      },
      {
        "text": "کلیدِ گنجِ سعادت قبولِ اهلِ دل است / مباد آن که در این نکته شَکُّ و رِیب کُنَد",
        "explanation": ""
      },
      {
        "text": "شبانِ وادیِ اِیمن گَهی رسد به مراد / که چند سال به جان، خدمتِ شُعیب کُنَد",
        "explanation": ""
      },
      {
        "text": "ز دیده خون بِچکانَد فِسانهٔ حافظ / چو یادِ وقتِ زمانِ شَباب و شِیب کُنَد",
        "explanation": ""
      }
    ]
  },
  {
    "title": "غزل شمارهٔ ۱۸۹ حافظ",
    "verses": [
      {
        "text": "طایرِ دولت اگر باز گذاری بِکُنَد / یار بازآید و با وصل قراری بِکُنَد",
        "explanation": ""
      },
      {
        "text": "دیده را دَستگَهِ دُرّ و گهر گر چه نَمانْد / بخورَد خونی و تدبیرِ نثاری بکُند",
        "explanation": ""
      },
      {
        "text": "دوش گفتم بکُند لعلِ لبش چارهٔ من / هاتفِ غیب ندا داد که آری بکُند",
        "explanation": ""
      },
      {
        "text": "کس نیارَد برِ او دَم زنَد از قصّهٔ ما / مگرش بادِ صبا گوشْ گذاری بکُند",
        "explanation": ""
      },
      {
        "text": "داده‌ام بازِ نظر را به تَذَرْوی پرواز / بازخواند مگرش نقش و شکاری بکُند",
        "explanation": ""
      },
      {
        "text": "شهر خالی‌ست ز عُشّاق بُوَد کز طَرَفی / مردی از خویش برون آید و کاری بکند",
        "explanation": ""
      },
      {
        "text": "کو کریمی که ز بَزمِ طربش غمزده‌ای / جرعه‌ای دَرکِشد و دفعِ خُماری بکند",
        "explanation": ""
      },
      {
        "text": "یا وفا، یا خبرِ وصلِ تو، یا مرگِ رقیب / بُوَد آیا که فلک زین دو سه کاری بکند؟",
        "explanation": ""
      },
      {
        "text": "حافظا گر نَرَوی از دَرِ او، هم روزی / گذری بر سرت از گوشه کِناری بکند",
        "explanation": ""
      }
    ]
  },
  {
    "title": "غزل شمارهٔ ۱۹۰ حافظ",
    "verses": [
      {
        "text": "کِلکِ مشکین تو روزی که ز ما یاد کند / بِبَرَد اجرِ دو صد بنده که آزاد کند",
        "explanation": ""
      },
      {
        "text": "قاصدِ منزلِ سِلمی که سلامت بادش / چه شود گر به سلامی دلِ ما شاد کند؟",
        "explanation": ""
      },
      {
        "text": "امتحان کن که بَسی گنجِ مرادت بدهند / گر خرابی چو مرا، لطفِ تو آباد کند",
        "explanation": ""
      },
      {
        "text": "یا رب اندر دلِ آن خسرو شیرین انداز / که به رحمت گذری بر سرِ فرهاد کند",
        "explanation": ""
      },
      {
        "text": "شاه را بِهْ بُوَد از طاعتِ صدساله و زهد / قدرِ یک ساعته عمری که در او، داد کند",
        "explanation": ""
      },
      {
        "text": "حالیا عشوهٔ نازِ تو ز بنیادم بُرد / تا دگرباره حکیمانه چه بنیاد کند",
        "explanation": ""
      },
      {
        "text": "گوهرِ پاکِ تو از مِدْحَتِ ما مُستَغنیست / فکرِ مَشّاطِه چه با حُسنِ خداداد کند؟",
        "explanation": ""
      },
      {
        "text": "ره نبردیم به مقصودِ خود اندر شیراز / خُرَّم آن روز که حافظ رَهِ بغداد کند",
        "explanation": ""
      }
    ]
  },
  {
    "title": "غزل شمارهٔ ۱۹۱ حافظ",
    "verses": [
      {
        "text": "آن کیست کز رویِ کرم، با ما وفاداری کند / بر جایِ بدکاری چو من، یک دَم نکوکاری کند",
        "explanation": ""
      },
      {
        "text": "اول به بانگِ نای و نی، آرد به دل پیغامِ وی / وانگه به یک پیمانه مِی، با من وفاداری کند",
        "explanation": ""
      },
      {
        "text": "دلبر که جان فرسود از او، کامِ دلم نَگْشود از او / نومید نتْوان بود از او، باشد که دلداری کند",
        "explanation": ""
      },
      {
        "text": "گفتم گره نَگْشوده‌ام، زان طُرِّه تا من بوده‌ام / گفتا مَنَش فرموده‌ام، تا با تو طَرّاری کند",
        "explanation": ""
      },
      {
        "text": "پشمینه‌پوشِ تندخو، از عشق نشنیده‌است بو / از مَستیَش رمزی بگو، تا تَرکِ هشیاری کند",
        "explanation": ""
      },
      {
        "text": "چون من گدایِ بی‌نشان، مشکل بُوَد یاری چُنان / سلطان کجا عیشِ نهان، با رندِ بازاری کند؟",
        "explanation": ""
      },
      {
        "text": "زان طُرِّهٔ پُرپیچ و خَم، سهل است اگر بینم ستم / از بند و زنجیرش چه غم، هر کس که عیّاری کند؟",
        "explanation": ""
      },
      {
        "text": "شد لشکرِ غم بی عدد، از بخت می‌خواهم مدد / تا فخرِ دین عَبدُالصَّمَد، باشد که غمخواری کند",
        "explanation": ""
      },
      {
        "text": "با چشمِ پُرنیرنگِ او، حافظ مکن آهنگِ او / کان طُرِّهٔ شبرنگِ او، بسیار طَرّاری کند",
        "explanation": ""
      }
    ]
  },
  {
    "title": "غزل شمارهٔ ۱۹۲ حافظ",
    "verses": [
      {
        "text": "سروِ چَمانِ من چرا میلِ چمن نمی‌کند؟ / همدمِ گل نمی‌شود یادِ سَمَن نمی‌کند",
        "explanation": ""
      },
      {
        "text": "دی گِلِه‌ای ز طُرِّه‌اش کردم و از سرِ فُسوس / گفت که این سیاهِ کج، گوش به من نمی‌کند",
        "explanation": ""
      },
      {
        "text": "تا دلِ هرزه گَردِ من رفت به چینِ زلفِ او / زان سفرِ درازِ خود عزمِ وطن نمی‌کند",
        "explanation": ""
      },
      {
        "text": "پیشِ کمانِ ابرویش لابه همی‌کنم ولی / گوش کشیده است از آن گوش به من نمی‌کند",
        "explanation": ""
      },
      {
        "text": "با همه عطفِ دامنت آیدم از صبا عجب / کز گذرِ تو خاک را مُشکِ خُتَن نمی‌کند",
        "explanation": ""
      },
      {
        "text": "چون ز نسیم می‌شود زلفِ بنفشه پُرشِکَن / وه که دلم چه یاد از آن عَهدْشِکَن نمی‌کند",
        "explanation": ""
      },
      {
        "text": "دل به امیدِ رویِ او همدمِ جان نمی‌شود / جان به هوایِ کویِ او خدمتِ تن نمی‌کند",
        "explanation": ""
      },
      {
        "text": "ساقیِ سیم ساقِ من گر همه دَرد می‌دهد / کیست که تن چو جامِ مِی جمله دهن نمی‌کند؟",
        "explanation": ""
      },
      {
        "text": "دستخوشِ جفا مَکُن آبِ رُخَم که فیضِ ابر / بی‌مددِ سِرشکِ من دُرِّ عَدَن نمی‌کند",
        "explanation": ""
      },
      {
        "text": "کُشتهٔ غمزهٔ تو شد حافظِ ناشنیده پند / تیغ سزاست هر که را دَرد سخن نمی‌کند",
        "explanation": ""
      }
    ]
  },
  {
    "title": "غزل شمارهٔ ۱۹۳ حافظ",
    "verses": [
      {
        "text": "در نظربازیِ ما بی‌خبران حیرانند / من چُنینم که نمودم دگر ایشان دانند",
        "explanation": ""
      },
      {
        "text": "عاقلان نقطهٔ پرگارِ وجودند ولی / عشق داند که در این دایره سرگردانند",
        "explanation": ""
      },
      {
        "text": "جلوه‌گاهِ رخِ او دیدهٔ من تنها نیست / ماه و خورشید همین آینه می‌گردانند",
        "explanation": ""
      },
      {
        "text": "عهد ما با لبِ شیرین‌دهنان بست خدا / ما همه بنده و این قوم خداوندانند",
        "explanation": ""
      },
      {
        "text": "مُفلِسانیم و هوایِ مِی و مُطرب داریم / آه اگر خرقهٔ پشمین به گرو نَسْتانند",
        "explanation": ""
      },
      {
        "text": "وصلِ خورشید به شبپَرِّهٔ اَعْمی نرسد / که در آن آینه صاحب‌نظران حیرانند",
        "explanation": ""
      },
      {
        "text": "لافِ عشق و گِلِه از یار زَهی لافِ دروغ / عشقبازانِ چُنین، مستحقِ هجرانند",
        "explanation": ""
      },
      {
        "text": "مگرم چشمِ سیاهِ تو بیاموزد کار / ور نه مستوری و مستی همه کس نَتْوانند",
        "explanation": ""
      },
      {
        "text": "گر به نُزهَتگَهِ ارواح بَرَد بویِ تو باد / عقل و جان گوهرِ هستی به نثار افشانند",
        "explanation": ""
      },
      {
        "text": "زاهد ار رندیِ حافظ نکند فهم چه شد؟ / دیو بُگْریزَد از آن قوم که قرآن خوانند",
        "explanation": ""
      },
      {
        "text": "گر شوند آگه از اندیشهٔ ما مُغبَچِگان / بعد از این خرقهٔ صوفی به گرو نَسْتانند",
        "explanation": ""
      }
    ]
  },
  {
    "title": "غزل شمارهٔ ۱۹۴ حافظ",
    "verses": [
      {
        "text": "سَمَن‌بویان غبارِ غم چو بنشینند، بنشانند / پری‌رویان قرار از دل چو بستیزند، بستانند",
        "explanation": ""
      },
      {
        "text": "به فِتراکِ جفا دل‌ها چو بربندند، بربندند / ز زلفِ عَنبرین جان‌ها چو بگشایند، بفشانند",
        "explanation": ""
      },
      {
        "text": "به عمری یک نَفَس با ما چو بنشینند، برخیزند / نهالِ شوق در خاطر چو برخیزند، بنشانند",
        "explanation": ""
      },
      {
        "text": "سرشکِ گوشه‌گیران را چو دریابند، دُر یابند / رخِ مِهر از سحرخیزان نگردانند، اگر دانند",
        "explanation": ""
      },
      {
        "text": "ز چشمم لَعْلِ رُمّانی چو می‌خندند، می‌بارند / ز رویم رازِ پنهانی چو می‌بینند، می‌خوانند",
        "explanation": ""
      },
      {
        "text": "دوایِ دَردِ عاشق را کسی کو سهل پندارد / ز فکر آنان که در تدبیر درمانند، در مانند",
        "explanation": ""
      },
      {
        "text": "چو منصور از مراد آنان که بردارند، بر دارند / بدین درگاه حافظ را چو می‌خوانند، می‌رانند",
        "explanation": ""
      },
      {
        "text": "در این حضرت چو مشتاقان نیاز آرند، ناز آرند / که با این دَرد اگر دربند درمانند، در مانند",
        "explanation": ""
      }
    ]
  },
  {
    "title": "غزل شمارهٔ ۱۹۵ حافظ",
    "verses": [
      {
        "text": "غلامِ نرگسِ مستِ تو تاجدارانند / خرابِ بادهٔ لعلِ تو هوشیارانند",
        "explanation": ""
      },
      {
        "text": "تو را صبا و مرا آبِ دیده شد غَمّاز / و گر نه عاشق و معشوق رازدارانند",
        "explanation": ""
      },
      {
        "text": "ز زیرِ زلفِ دوتا چون گذر کُنی بِنْگر / که از یَمین و یَسارت چه سوگوارانند",
        "explanation": ""
      },
      {
        "text": "گذار کن چو صبا بر بنفشه زار و ببین / که از تَطاوُلِ زلفت چه بی‌قرارانند",
        "explanation": ""
      },
      {
        "text": "نصیبِ ماست بهشت ای خداشناس برو / که مُستَحَقِّ کرامت گناهکارانند",
        "explanation": ""
      },
      {
        "text": "نه من بر آن گُلِ عارض غزل سُرایم و بس / که عَندَلیبِ تو از هر طرف هزارانند",
        "explanation": ""
      },
      {
        "text": "تو دستگیر شو ای خضرِ پی خجسته که من / پیاده می‌روم و هَمرَهان سوارانند",
        "explanation": ""
      },
      {
        "text": "بیا به میکده و چهره ارغوانی کن / مرو به صومعه کآنجا سیاه کارانند",
        "explanation": ""
      },
      {
        "text": "خلاصِ حافظ از آن زلفِ تابدار مباد / که بستگانِ کمندِ تو رستگارانند",
        "explanation": ""
      }
    ]
  },
  {
    "title": "غزل شمارهٔ ۱۹۶ حافظ",
    "verses": [
      {
        "text": "آنان که خاک را به نظر کیمیا کنند / آیا بُوَد که گوشهٔ چشمی به ما کنند",
        "explanation": ""
      },
      {
        "text": "دَردَم نهفته بِه ز طبیبانِ مدعی / باشد که از خزانهٔ غیبم دوا کنند",
        "explanation": ""
      },
      {
        "text": "معشوق چون نقاب ز رخ درنمی‌کشد / هر کس حکایتی به تَصوّر چرا کنند؟",
        "explanation": ""
      },
      {
        "text": "چون حُسنِ عاقبت نه به رندی و زاهدیست / آن بِه که کارِ خود به عنایت رها کنند",
        "explanation": ""
      },
      {
        "text": "بی معرفت مباش که در من یزیدِ عشق / اهلِ نظر معامله با آشنا کنند",
        "explanation": ""
      },
      {
        "text": "حالی درونِ پرده بسی فتنه می‌رود / تا آن زمان که پرده برافتد چه‌ها کنند",
        "explanation": ""
      },
      {
        "text": "گر سنگ از این حدیث بنالد عجب مدار / صاحبدلان حکایتِ دل خوش ادا کنند",
        "explanation": ""
      },
      {
        "text": "مِی خور که صد گناه ز اغیار در حجاب / بهتر ز طاعتی که به روی و ریا کنند",
        "explanation": ""
      },
      {
        "text": "پیراهنی که آید از او بویِ یوسفم / ترسم برادران غَیورش قَبا کنند",
        "explanation": ""
      },
      {
        "text": "بگذر به کویِ میکده تا زُمرِهٔ حضور / اوقاتِ خود ز بهر تو صرفِ دعا کنند",
        "explanation": ""
      },
      {
        "text": "پنهان ز حاسدان به خودم خوان که مُنعِمان / خیرِ نهان برایِ رضایِ خدا کنند",
        "explanation": ""
      },
      {
        "text": "حافظ دوامِ وصل میسر نمی‌شود / شاهان کم التفات به حالِ گدا کنند",
        "explanation": ""
      }
    ]
  },
  {
    "title": "غزل شمارهٔ ۱۹۷ حافظ",
    "verses": [
      {
        "text": "شاهدان گر دلبری زین سان کنند / زاهدان را رخنه در ایمان کنند",
        "explanation": ""
      },
      {
        "text": "هر کجا آن شاخِ نرگس بِشْکُفَد / گُلرُخانَش دیده نرگس دان کنند",
        "explanation": ""
      },
      {
        "text": "ای جوانِ سَروقَد، گویی بِبَر / پیش از آن کز قامتت چوگان کنند",
        "explanation": ""
      },
      {
        "text": "عاشقان را بر سرِ خود حُکم نیست / هر چه فرمانِ تو باشد آن کنند",
        "explanation": ""
      },
      {
        "text": "پیشِ چشمم کمتر است از قطره‌ای / این حکایت‌ها که از طوفان کنند",
        "explanation": ""
      },
      {
        "text": "یارِ ما چون گیرد آغازِ سَماع / قُدسیان بر عرش دَستْ افشان کنند",
        "explanation": ""
      },
      {
        "text": "مردمِ چشمم به خون آغشته شد / در کجا این ظلم بر انسان کنند؟",
        "explanation": ""
      },
      {
        "text": "خوش برآ با غصه ای دل کَاهلِ راز / عیشِ خوش در بوتهٔ هجران کنند",
        "explanation": ""
      },
      {
        "text": "سر مکش حافظ ز آهِ نیمْ شب / تا چو صبحت، آینه رخشان کنند",
        "explanation": ""
      }
    ]
  },
  {
    "title": "غزل شمارهٔ ۱۹۸ حافظ",
    "verses": [
      {
        "text": "گفتم کِی ام دهان و لبت کامران کنند؟ / گفتا به چشم هر چه تو گویی چُنان کنند",
        "explanation": ""
      },
      {
        "text": "گفتم خَراجِ مصر طلب می‌کند لبت / گفتا در این معامله کمتر زیان کنند",
        "explanation": ""
      },
      {
        "text": "گفتم به نقطهٔ دهنت خود که بُرد راه؟ / گفت این حکایتیست که با نکته‌دان کنند",
        "explanation": ""
      },
      {
        "text": "گفتم صَنم‌پَرست مشو با صَمَد نشین / گفتا به کویِ عشق هم این و هم آن کنند",
        "explanation": ""
      },
      {
        "text": "گفتم هوایِ میکده غم می‌بَرَد ز دل / گفتا خوش آن کَسان که دلی شادمان کنند",
        "explanation": ""
      },
      {
        "text": "گفتم شراب و خِرقه نه آیینِ مذهب است / گفت این عمل به مذهبِ پیرِ مغان کنند",
        "explanation": ""
      },
      {
        "text": "گفتم ز لَعلِ نوش‌ْلبان پیر را چه سود؟ / گفتا به بوسهٔ شِکَرینَش جوان کنند",
        "explanation": ""
      },
      {
        "text": "گفتم که خواجه کِی به سرِ حجله می‌رود؟ / گفت آن زمان که مشتری و مَه قِران کنند",
        "explanation": ""
      },
      {
        "text": "گفتم دعایِ دولت او وِردِ حافظ است / گفت این دعا ملایکِ هفت آسمان کنند",
        "explanation": ""
      }
    ]
  },
  {
    "title": "غزل شمارهٔ ۱۹۹ حافظ",
    "verses": [
      {
        "text": "واعظان کاین جلوه در محراب و منبر می‌کنند / چون به خلوت می‌روند آن کارِ دیگر می‌کنند!",
        "explanation": ""
      },
      {
        "text": "مشکلی دارم، زِ دانشمندِ مجلس بازپرس / توبه‌فرمایان، چرا خود توبه کم‌تر می‌کنند؟",
        "explanation": ""
      },
      {
        "text": "گوییا باور نمی‌دارند روزِ داوری / کاین همه قَلب و دَغَل در کارِ داور می‌کنند",
        "explanation": ""
      },
      {
        "text": "یا رب این نُودولَتان را با خَرِ خودْشان نشان / کاین همه ناز از غلامِ تُرک و اَسْتَر می‌کنند",
        "explanation": ""
      },
      {
        "text": "ای گدای خانِقَه، بَرْجَه که در دِیرِ مُغان / می‌دهند آبی که دل‌ها را توانگر می‌کنند",
        "explanation": ""
      },
      {
        "text": "حُسنِ بی‌پایان او، چندان که عاشق می‌کُشد / زمرهٔ دیگر به عشق از غیب سَر بَر می‌کنند",
        "explanation": ""
      },
      {
        "text": "بر درِ می‌خانهٔ عشق ای مَلَک، تسبیح گوی / کاَندر آن جا، طینَتِ آدم مُخَمَّر می‌کنند",
        "explanation": ""
      },
      {
        "text": "صبح‌دم از عرش می‌آمد خروشی، عقل گفت / «قُدسیان گویی که شعرِ حافظ از بَر می‌کنند»",
        "explanation": ""
      }
    ]
  },
  {
    "title": "غزل شمارهٔ ۲۰۰ حافظ",
    "verses": [
      {
        "text": "دانی که چنگ و عود چه تَقریر می‌کنند؟ / پنهان خورید باده که تَعزیر می‌کنند",
        "explanation": ""
      },
      {
        "text": "ناموسِ عشق و رونقِ عُشّاق می‌بَرند / عیبِ جوان و سرزنشِ پیر می‌کنند",
        "explanation": ""
      },
      {
        "text": "جز قلبِ تیره هیچ نشد حاصل و هنوز / باطل در این خیال که اِکسیر می‌کنند",
        "explanation": ""
      },
      {
        "text": "گویند رمزِ عشق مگویید و مشنوید / مشکل حکایتیست که تَقریر می‌کنند",
        "explanation": ""
      },
      {
        "text": "ما از برونِ در شده مغرورِ صد فریب / تا خود درونِ پرده چه تدبیر می‌کنند",
        "explanation": ""
      },
      {
        "text": "تشویشِ وقتِ پیرِ مغان می‌دهند باز / این سالِکان نگر که چه با پیر می‌کنند",
        "explanation": ""
      },
      {
        "text": "صد مُلکِ دل به نیم نظر می‌توان خرید / خوبان در این معامله تقصیر می‌کنند",
        "explanation": ""
      },
      {
        "text": "قومی به جِدّ و جهد نهادند وصلِ دوست / قومی دگر حواله به تقدیر می‌کنند",
        "explanation": ""
      },
      {
        "text": "فِی‌الجُمله اعتماد مکُن بر ثباتِ دهر / کـ‌این کارخانه‌ایست که تغییر می‌کنند",
        "explanation": ""
      },
      {
        "text": "مِی خور که شیخ و حافظ و مفتی و محتسب / چون نیک بنگری همه تزویر می‌کنند",
        "explanation": ""
      }
    ]
  },
  {
    "title": "غزل شمارهٔ ۲۰۱ حافظ",
    "verses": [
      {
        "text": "شرابِ بی‌غَش و ساقیِّ خوش دو دامِ رهند / که زیرکانِ جهان از کمندشان نَرَهَند",
        "explanation": ""
      },
      {
        "text": "من ار چه عاشقم و رند و مست و نامه سیاه / هزار شُکر که یارانِ شهر بی‌گنهند",
        "explanation": ""
      },
      {
        "text": "جفا نه پیشهٔ درویشیَست و راهرُوی / بیار باده که این سالکان نَه مردِ رهند",
        "explanation": ""
      },
      {
        "text": "مَبین حقیر، گدایانِ عشق را کاین قوم / شَهانِ بی کمر و خسروانِ بی کُلَهند",
        "explanation": ""
      },
      {
        "text": "به هوش باش که هنگامِ بادِ اِستغنا / هزار خرمنِ طاعت به نیمْ جو ننهند",
        "explanation": ""
      },
      {
        "text": "مَکُن که کوکبهٔ دلبری شکسته شود / چو بندگان بِگُریزند و چاکران بِجَهَند",
        "explanation": ""
      },
      {
        "text": "غلامِ همَّتِ دُردی کشانِ یک رنگم / نه آن گروه که اَزْرَق لباس و دل سیَهَند",
        "explanation": ""
      },
      {
        "text": "قدم مَنِه به خرابات جز به شرطِ ادب / که سالکانِ درش محرمانِ پادشهند",
        "explanation": ""
      },
      {
        "text": "جنابِ عشق بلند است همّتی حافظ / که عاشقان، رهِ بی‌همّتان به خود ندهند",
        "explanation": ""
      }
    ]
  },
  {
    "title": "غزل شمارهٔ ۲۰۲ حافظ",
    "verses": [
      {
        "text": "بُوَد آیا که درِ میکده‌ها بگشایند / گره از کارِ فروبستهٔ ما بگشایند",
        "explanation": ""
      },
      {
        "text": "اگر از بهرِ دلِ زاهدِ خودبین بستند / دل قوی دار که از بهرِ خدا بگشایند",
        "explanation": ""
      },
      {
        "text": "به صفایِ دلِ رندانِ صَبوحی زدگان / بس درِ بسته به مِفْتاحِ دعا بگشایند",
        "explanation": ""
      },
      {
        "text": "نامهٔ تَعزیَتِ دختر رَز بِنْویسید / تا همه مُغبَچِگان زلفِ دوتا بگشایند",
        "explanation": ""
      },
      {
        "text": "گیسوی چنگ بِبُرّید به مرگِ مِیِ ناب / تا حریفان همه خون از مژه‌ها بگشایند",
        "explanation": ""
      },
      {
        "text": "درِ میخانه ببستند خدایا مپسند / که درِ خانهٔ تزویر و ریا بگشایند",
        "explanation": ""
      },
      {
        "text": "حافظ این خرقه که داری تو ببینی فردا / که چه زُنّار ز زیرش به دَغا بگشایند",
        "explanation": ""
      }
    ]
  },
  {
    "title": "غزل شمارهٔ ۲۰۳ حافظ",
    "verses": [
      {
        "text": "سال‌ها دفترِ ما در گرو صَهبا بود / رونقِ میکده از درس و دعایِ ما بود",
        "explanation": ""
      },
      {
        "text": "نیکیِ پیرِ مغان بین که چو ما بدمستان / هر چه کردیم به چشمِ کَرَمَش زیبا بود",
        "explanation": ""
      },
      {
        "text": "دفترِ دانش ما جمله بشویید به مِی / که فلک دیدم و در قصدِ دلِ دانا بود",
        "explanation": ""
      },
      {
        "text": "از بتان آن طلب ار حسن شناسی ای دل / کاین کسی گفت که در علمِ نظر بینا بود",
        "explanation": ""
      },
      {
        "text": "دل چو پرگار به هر سو دَوَرانی می‌کرد / و اندر آن دایره سرگشتهٔ پابرجا بود",
        "explanation": ""
      },
      {
        "text": "مُطرب از دَردِ محبت عملی می‌پرداخت / که حکیمانِ جهان را مژه خون پالا بود",
        "explanation": ""
      },
      {
        "text": "می‌شکفتم ز طرب زان که چو گُل بر لبِ جوی / بر سرم سایهٔ آن سروِ سَهی بالا بود",
        "explanation": ""
      },
      {
        "text": "پیرِ گلرنگِ من اندر حقِ اَزْرَق‌پوشان / رخصتِ خُبث نداد ار نه حکایت‌ها بود",
        "explanation": ""
      },
      {
        "text": "قلبِ اندودهٔ حافظ بَرِ او خرج نشد / کاین مُعامِل به همه عیبِ نهان بینا بود",
        "explanation": ""
      }
    ]
  },
  {
    "title": "غزل شمارهٔ ۲۰۴ حافظ",
    "verses": [
      {
        "text": "یاد باد آن که نَهانَت نظری با ما بود / رَقَمِ مِهرِ تو بر چهرهٔ ما پیدا بود",
        "explanation": ""
      },
      {
        "text": "یاد باد آن که چو چَشمت به عِتابم می‌کُشت / مُعْجِزِ عیسَویَت در لبِ شِکَّرخا بود",
        "explanation": ""
      },
      {
        "text": "یاد باد آن که صَبوحی زده در مجلسِ انس / جز من و یار نبودیم و خدا با ما بود",
        "explanation": ""
      },
      {
        "text": "یاد باد آن که رُخَت شمعِ طَرَب می‌افروخت / وین دلِ سوخته پروانهٔ ناپروا بود",
        "explanation": ""
      },
      {
        "text": "یاد باد آن که در آن بزمگَهِ خُلق و ادب / آن که او خندهٔ مستانه زدی صَهبا بود",
        "explanation": ""
      },
      {
        "text": "یاد باد آن که چو یاقوتِ قدح خنده زدی / در میانِ من و لعلِ تو حکایت‌ها بود",
        "explanation": ""
      },
      {
        "text": "یاد باد آن که نگارم چو کمر بَربَستی / در رکابش مَهِ نو پیکِ جهان پیما بود",
        "explanation": ""
      },
      {
        "text": "یاد باد آن که خرابات نشین بودم و مست / وآنچه در مسجدم امروز کم است آنجا بود",
        "explanation": ""
      },
      {
        "text": "یاد باد آن که به اصلاحِ شما می‌شد راست / نظمِ هر گوهرِ ناسُفته که حافظ را بود",
        "explanation": ""
      }
    ]
  },
  {
    "title": "غزل شمارهٔ ۲۰۵ حافظ",
    "verses": [
      {
        "text": "تا ز میخانه و مِی نام و نشان خواهد بود / سرِ ما خاکِ رَهِ پیرِ مُغان خواهد بود",
        "explanation": ""
      },
      {
        "text": "حلقهٔ پیرِ مغان از ازلم در گوش است / بر همانیم که بودیم و همان خواهد بود",
        "explanation": ""
      },
      {
        "text": "بر سرِ تربتِ ما چون گذری همّت خواه / که زیارتگَهِ رِندانِ جهان خواهد بود",
        "explanation": ""
      },
      {
        "text": "برو ای زاهدِ خودبین که ز چشمِ من و تو / رازِ این پرده نهان است و نهان خواهد بود",
        "explanation": ""
      },
      {
        "text": "تُرکِ عاشق‌کُشِ من مست برون رفت امروز / تا دگر خونِ که از دیده روان خواهد بود",
        "explanation": ""
      },
      {
        "text": "چشمم آن دَم که ز شوقِ تو نَهَد سر به لَحَد / تا دَمِ صبحِ قیامت نگران خواهد بود",
        "explanation": ""
      },
      {
        "text": "بختِ حافظ گر از این گونه مدد خواهد کرد / زلفِ معشوقه به دستِ دگران خواهد بود",
        "explanation": ""
      }
    ]
  },
  {
    "title": "غزل شمارهٔ ۲۰۶ حافظ",
    "verses": [
      {
        "text": "پیش از اینَت بیش از این اندیشهٔ عُشّاق بود / مِهرورزیِ تو با ما شُهرهٔ آفاق بود",
        "explanation": ""
      },
      {
        "text": "یاد باد آن صحبتِ شب‌ها که با نوشین لبان / بحثِ سِرِّ عشق و ذکرِ حلقهٔ عُشّاق بود",
        "explanation": ""
      },
      {
        "text": "پیش از این کاین سقفِ سبز و طاقِ مینا بَرکِشند / مَنظَرِ چشمِ مرا ابرویِ جانان طاق بود",
        "explanation": ""
      },
      {
        "text": "از دَمِ صبحِ ازل تا آخرِ شامِ ابد / دوستی و مِهر بر یک عهد و یک میثاق بود",
        "explanation": ""
      },
      {
        "text": "سایهٔ معشوق اگر افتاد بر عاشق چه شد؟ / ما به او محتاج بودیم او به ما مشتاق بود",
        "explanation": ""
      },
      {
        "text": "حُسنِ مَه رویانِ مجلس گرچه دل می‌بُرد و دین / بحثِ ما در لطفِ طبع و خوبیِ اخلاق بود",
        "explanation": ""
      },
      {
        "text": "بر درِ شاهم گدایی نکته‌ای در کار کرد / گفت بر هر خوان که بِنْشَستَم خدا رزّاق بود",
        "explanation": ""
      },
      {
        "text": "رشتهٔ تسبیح اگر بُگْسَست معذورم بدار / دستم اندر دامنِ ساقیِ سیمین ساق بود",
        "explanation": ""
      },
      {
        "text": "در شبِ قدر ار صَبوحی کرده‌ام، عیبم مکن / سرخوش آمد یار و جامی بر کنارِ طاق بود",
        "explanation": ""
      },
      {
        "text": "شعرِ حافظ در زمانِ آدم اندر باغِ خُلد / دفترِ نسرین و گُل را زینتِ اوراق بود",
        "explanation": ""
      }
    ]
  },
  {
    "title": "غزل شمارهٔ ۲۰۷ حافظ",
    "verses": [
      {
        "text": "یاد باد آن که سرِ کویِ توام منزل بود / دیده را روشنی از خاکِ درت حاصل بود",
        "explanation": ""
      },
      {
        "text": "راست چون سوسن و گل از اثرِ صحبتِ پاک / بر زبان بود مرا آن‌چه تو را در دل بود",
        "explanation": ""
      },
      {
        "text": "دل چو از پیرِ خِرَد نَقلِ مَعانی می‌کرد / عشق می‌گفت به شرح آن‌چه بر او مشکل بود",
        "explanation": ""
      },
      {
        "text": "آه از آن جور و تَطاول که در این دامگَه است / آه از آن سوز و نیازی که در آن محفل بود",
        "explanation": ""
      },
      {
        "text": "در دلم بود که بی دوست نباشم هرگز / چه توان کرد؟ که سعیِ من و دل باطل بود",
        "explanation": ""
      },
      {
        "text": "دوش بر یادِ حریفان به خرابات شدم / خُمِ مِی دیدم، خون در دل و پا در گل بود",
        "explanation": ""
      },
      {
        "text": "بس بِگَشتَم که بپرسم سببِ دردِ فِراق / مفتیِ عقل در این مسأله لایَعْقِل بود",
        "explanation": ""
      },
      {
        "text": "راستی خاتمِ فیروزهٔ بواسحاقی / خوش درخشید ولی دولتِ مُستَعجِل بود",
        "explanation": ""
      },
      {
        "text": "دیدی آن قهقههٔ کبکِ خِرامان حافظ / که ز سرپنجهٔ شاهینِ قضا غافل بود",
        "explanation": ""
      }
    ]
  },
  {
    "title": "غزل شمارهٔ ۲۰۸ حافظ",
    "verses": [
      {
        "text": "خستگان را چو طلب باشد و قُوَّت نَبُوَد / گر تو بیداد کنی شرطِ مُروَّت نَبُوَد",
        "explanation": ""
      },
      {
        "text": "ما جفا از تو ندیدیم و تو خود نَپْسَندی / آنچه در مذهبِ اربابِ طریقت نبود",
        "explanation": ""
      },
      {
        "text": "خیره آن دیده که آبش نَبَرَد گریهٔ عشق / تیره آن دل که در او شمعِ محبت نبود",
        "explanation": ""
      },
      {
        "text": "دولت از مرغِ همایون طلب و سایهٔ او / زان که با زاغ و زَغَن شَهپَرِ دولت نبود",
        "explanation": ""
      },
      {
        "text": "گر مدد خواستم از پیرِ مُغان عیب مکن / شیخ ما گفت که در صومعه همّت نبود",
        "explanation": ""
      },
      {
        "text": "چون طهارت نَبُوَد کعبه و بتخانه یکیست / نَبُوَد خیر در آن خانه که عصمت نبود",
        "explanation": ""
      },
      {
        "text": "حافظا علم و ادب ورز که در مجلسِ شاه / هر که را نیست ادب لایقِ صحبت نبود",
        "explanation": ""
      }
    ]
  },
  {
    "title": "غزل شمارهٔ ۲۰۹ حافظ",
    "verses": [
      {
        "text": "قتلِ این خسته به شمشیرِ تو تقدیر نبود / ور نه هیچ از دلِ بی‌رحمِ تو تقصیر نبود",
        "explanation": ""
      },
      {
        "text": "منِ دیوانه چو زلفِ تو رها می‌کردم / هیچ لایق‌ترم از حلقهٔ زنجیر نبود",
        "explanation": ""
      },
      {
        "text": "یا رب این آینهٔ حُسن چه جوهر دارد؟ / که در او آهِ مرا قُوَّتِ تأثیر نبود",
        "explanation": ""
      },
      {
        "text": "سر ز حسرت به درِ میکده‌ها بَرکردم / چون شناسایِ تو در صومعه یک پیر نبود",
        "explanation": ""
      },
      {
        "text": "نازنین‌تر ز قَدَت در چمنِ ناز نَرُست / خوش‌تر از نقشِ تو در عالمِ تصویر نبود",
        "explanation": ""
      },
      {
        "text": "تا مگر همچو صبا باز به کویِ تو رَسَم / حاصلم دوش به جز نالهٔ شبگیر نبود",
        "explanation": ""
      },
      {
        "text": "آن کشیدم ز تو ای آتشِ هجران که چو شمع / جز فنای خودم از دستِ تو تدبیر نبود",
        "explanation": ""
      },
      {
        "text": "آیتی بود عذابْ اَنْدُهِ حافظ بی تو / که بَرِ هیچ کَسَش حاجتِ تفسیر نبود",
        "explanation": ""
      }
    ]
  },
  {
    "title": "غزل شمارهٔ ۲۱۰ حافظ",
    "verses": [
      {
        "text": "دوش در حلقهٔ ما قصّهٔ گیسویِ تو بود / تا دلِ شب سخن از سلسلهٔ مویِ تو بود",
        "explanation": ""
      },
      {
        "text": "دل که از ناوَکِ مژگانِ تو در خون می‌گشت / باز مشتاقِ کمان‌خانهٔ ابرویِ تو بود",
        "explanation": ""
      },
      {
        "text": "هم عَفَاالله صبا کز تو پیامی می‌داد / ور نه در کس نرسیدیم که از کویِ تو بود",
        "explanation": ""
      },
      {
        "text": "عالَم از شور و شرِ عشق خبر هیچ نداشت / فتنه‌انگیزِ جهان غمزهٔ جادویِ تو بود",
        "explanation": ""
      },
      {
        "text": "منِ سرگشته هم از اهلِ سلامت بودم / دامِ راهم شِکَنِ طُرِّهٔ هندویِ تو بود",
        "explanation": ""
      },
      {
        "text": "بگشا بندِ قبا تا بگشاید دلِ من / که گشادی که مرا بود ز پهلویِ تو بود",
        "explanation": ""
      },
      {
        "text": "به وفایِ تو که بر تربتِ حافظ بگذر / کز جهان می‌شد و در آرزویِ رویِ تو بود",
        "explanation": ""
      }
    ]
  },
  {
    "title": "غزل شمارهٔ ۲۱۱ حافظ",
    "verses": [
      {
        "text": "دوش می‌آمد و رخساره برافروخته بود / تا کجا باز دلِ غمزده‌ای سوخته بود",
        "explanation": ""
      },
      {
        "text": "رسم عاشق‌کُشی و شیوهٔ شهرآشوبی / جامه‌ای بود که بر قامتِ او دوخته بود",
        "explanation": ""
      },
      {
        "text": "جانِ عُشّاق سپندِ رخِ خود می‌دانست / و آتشِ چهره بدین کار برافروخته بود",
        "explanation": ""
      },
      {
        "text": "گر‌چه می‌گفت که زارَت بِکُشم می‌دیدم / که نهانش نظری با منِ دلسوخته بود",
        "explanation": ""
      },
      {
        "text": "کفرِ زلفش رَهِ دین می‌زد و آن سنگین‌ دل / در پِی‌اش مشعلی از چهره برافروخته بود",
        "explanation": ""
      },
      {
        "text": "دل بسی خون به کف آورد ولی دیده بریخت / الله الله، که تلف کرد و که اندوخته بود؟",
        "explanation": ""
      },
      {
        "text": "یار مَفروش به دنیا که بسی سود نکرد / آن که یوسف به زَرِ ناسره بفروخته بود",
        "explanation": ""
      },
      {
        "text": "گفت و خوش گفت برو خرقه بسوزان حافظ / یا رب این قلب‌شناسی ز که آموخته بود؟",
        "explanation": ""
      }
    ]
  },
  {
    "title": "غزل شمارهٔ ۲۱۲ حافظ",
    "verses": [
      {
        "text": "یک دو جامم دی سحرگه اتفاق افتاده بود / وز لبِ ساقی شرابم در مَذاق افتاده بود",
        "explanation": ""
      },
      {
        "text": "از سرِ مستی دگر با شاهدِ عهدِ شباب / رجعتی می‌خواستم لیکن طلاق افتاده بود",
        "explanation": ""
      },
      {
        "text": "در مقاماتِ طریقت هر کجا کردیم سِیر / عافیت را با نظربازی فِراق افتاده بود",
        "explanation": ""
      },
      {
        "text": "ساقیا جامِ دَمادَم ده که در سِیرِ طریق / هر که عاشق‌وَش نیامد در نفاق افتاده بود",
        "explanation": ""
      },
      {
        "text": "ای مُعَبِّر مژده‌ای فرما که دوشم آفتاب / در شکرخوابِ صبوحی هم وثاق افتاده بود",
        "explanation": ""
      },
      {
        "text": "نقش می‌بستم که گیرم گوشه‌ای زان چشمِ مست / طاقت و صبر از خَمِ ابروش طاق افتاده بود",
        "explanation": ""
      },
      {
        "text": "گر نکردی نصرتِ دین، شاه یحیی، از کَرَم / کار مُلک و دین ز نظم و اِتِّساق افتاده بود",
        "explanation": ""
      },
      {
        "text": "حافظ آن ساعت که این نظمِ پریشان می‌نوشت / طایرِ فکرش به دامِ اشتیاق افتاده بود",
        "explanation": ""
      }
    ]
  },
  {
    "title": "غزل شمارهٔ ۲۱۳ حافظ",
    "verses": [
      {
        "text": "گوهرِ مخزنِ اسرار همان است که بود / حُقِّهٔ مِهر بدان مُهر و نشان است که بود",
        "explanation": ""
      },
      {
        "text": "عاشقان زُمرهٔ اربابِ امانت باشند / لاجرم چشمِ گهربار همان است که بود",
        "explanation": ""
      },
      {
        "text": "از صبا پرس که ما را همه شب تا دمِ صبح / بویِ زلفِ تو همان مونسِ جان است که بود",
        "explanation": ""
      },
      {
        "text": "طالب لعل و گهر نیست وگرنه خورشید / هم‌چُنان در عملِ معدن و کان است که بود",
        "explanation": ""
      },
      {
        "text": "کشتهٔ غمزهٔ خود را به زیارت دریاب / زانکه بیچاره همان دل‌نگران است که بود",
        "explanation": ""
      },
      {
        "text": "رنگِ خونِ دلِ ما را که نهان می‌داری / همچنان در لبِ لعلِ تو عیان است که بود",
        "explanation": ""
      },
      {
        "text": "زلفِ هندویِ تو گفتم که دگر رَه نزند / سال‌ها رفت و بدان سیرت و سان است که بود",
        "explanation": ""
      },
      {
        "text": "حافظا بازنما قصه خونابهٔ چشم / که بر این چشمه همان آبِ روان است که بود",
        "explanation": ""
      }
    ]
  },
  {
    "title": "غزل شمارهٔ ۲۱۴ حافظ",
    "verses": [
      {
        "text": "دیدم به خوابِ خوش که به دستم پیاله بود / تعبیر رفت و کار به دولت حواله بود",
        "explanation": ""
      },
      {
        "text": "چل سال رنج و غصّه کشیدیم و عاقبت / تدبیرِ ما به دستِ شرابِ دوساله بود",
        "explanation": ""
      },
      {
        "text": "آن نافهٔ مراد که می‌خواستم ز بخت / در چینِ زلفِ آن بتِ مشکین کُلاله بود",
        "explanation": ""
      },
      {
        "text": "از دست برده بود خمارِ غمم سحر / دولت مساعد آمد و مِی در پیاله بود",
        "explanation": ""
      },
      {
        "text": "بر آستانِ میکده خون می‌خورم مدام / روزیِّ ما ز خوانِ قَدَر این نَواله بود",
        "explanation": ""
      },
      {
        "text": "هر کو نکاشت مِهر و ز خوبی گُلی نچید / در رهگذارِ باد نگهبانِ لاله بود",
        "explanation": ""
      },
      {
        "text": "بر طَرْفِ گلشنم گذر افتاد وقتِ صبح / آن دَم که کارِ مرغِ سحر آه و ناله بود",
        "explanation": ""
      },
      {
        "text": "دیدیم شعرِ دلکش حافظ به مدحِ شاه / یک بیت از این قصیده به از صد رساله بود",
        "explanation": ""
      },
      {
        "text": "آن شاهِ تندحمله که خورشیدِ شیرگیر / پیشش به روزِ معرکه کمتر غزاله بود",
        "explanation": ""
      }
    ]
  },
  {
    "title": "غزل شمارهٔ ۲۱۵ حافظ",
    "verses": [
      {
        "text": "به کویِ میکده یا رب سحر چه مشغله بود؟ / که جوشِ شاهد و ساقی و شمع و مشعله بود",
        "explanation": ""
      },
      {
        "text": "حدیثِ عشق که از حرف و صوت مُستَغنیست / به نالهٔ دف و نی در خروش و ولوله بود",
        "explanation": ""
      },
      {
        "text": "مباحثی که در آن مجلسِ جنون می‌رفت / وَرایِ مدرسه و قال و قیلِ مسأله بود",
        "explanation": ""
      },
      {
        "text": "دل از کرشمهٔ ساقی به شُکر بود ولی / ز نامساعدیِ بختش اندکی گِلِه بود",
        "explanation": ""
      },
      {
        "text": "قیاس کردم و آن چشمِ جادوانهٔ مست / هزار ساحر چون سامریش در گَله بود",
        "explanation": ""
      },
      {
        "text": "بگفتمش به لبم بوسه‌ای حوالت کن / به خنده گفت کِی‌ات با من این معامله بود؟",
        "explanation": ""
      },
      {
        "text": "ز اخترم نظری سعد در رَه است که دوش / میان ماه و رخِ یارِ من مُقابله بود",
        "explanation": ""
      },
      {
        "text": "دهانِ یار که درمانِ دردِ حافظ داشت / فغان که وقتِ مُرُوَّت چه تنگ حوصله بود",
        "explanation": ""
      }
    ]
  },
  {
    "title": "غزل شمارهٔ ۲۱۶ حافظ",
    "verses": [
      {
        "text": "آن یار کز او خانهٔ ما جایِ پَری بود / سر تا قدمش چون پَری از عیب بَری بود",
        "explanation": ""
      },
      {
        "text": "دل گفت فروکش کنم این شهر به بویش / بیچاره ندانست که یارش سفری بود",
        "explanation": ""
      },
      {
        "text": "تنها نه ز رازِ دلِ من پرده برافتاد / تا بود فلک، شیوهٔ او پرده‌دری بود",
        "explanation": ""
      },
      {
        "text": "منظورِ خردمندِ من آن ماه که او را / با حُسنِ ادب شیوهٔ صاحب‌نظری بود",
        "explanation": ""
      },
      {
        "text": "از چنگِ مَنَش اختر بَدمِهر به در برد / آری چه کنم؟ دولتِ دورِ قمری بود",
        "explanation": ""
      },
      {
        "text": "عُذری بِنِه ای دل، که تو درویشی و او را / در مملکتِ حُسن سَرِ تاجْوَری بود",
        "explanation": ""
      },
      {
        "text": "اوقاتِ خوش آن بود که با دوست به سر رفت / باقی همه بی‌حاصلی و بی‌خبری بود",
        "explanation": ""
      },
      {
        "text": "خوش بود لبِ آب و گل و سبزه و نسرین / افسوس که آن گنجِ روان رهگذری بود",
        "explanation": ""
      },
      {
        "text": "خود را بکش ای بلبل از این رشک که گُل را / با بادِ صبا وقتِ سحر جلوه‌گری بود",
        "explanation": ""
      },
      {
        "text": "هر گنجِ سعادت که خدا داد به حافظ / از یُمنِ دعایِ شب و وِردِ سَحَری بود",
        "explanation": ""
      }
    ]
  },
  {
    "title": "غزل شمارهٔ ۲۱۷ حافظ",
    "verses": [
      {
        "text": "مسلمانان مرا وقتی دلی بود / که با وی گفتمی گر مشکلی بود",
        "explanation": ""
      },
      {
        "text": "به گِردابی چو می‌افتادم از غم / به تدبیرش امیدِ ساحلی بود",
        "explanation": ""
      },
      {
        "text": "دلی همدرد و یاری مصلحت بین / که اِستِظهارِ هر اهلِ دلی بود",
        "explanation": ""
      },
      {
        "text": "ز من ضایع شد اندر کویِ جانان / چه دامنگیر یا رب منزلی بود",
        "explanation": ""
      },
      {
        "text": "هنر بی‌عیبِ حِرمان نیست لیکن / ز من محروم‌تر کِی سائلی بود؟",
        "explanation": ""
      },
      {
        "text": "بر این جانِ پریشان رحمت آرید / که وقتی کاردانی کاملی بود",
        "explanation": ""
      },
      {
        "text": "مرا تا عشق تعلیمِ سخن کرد / حدیثم نکتهٔ هر محفلی بود",
        "explanation": ""
      },
      {
        "text": "مگو دیگر که حافظ نکته‌دان است / که ما دیدیم و محکم جاهلی بود",
        "explanation": ""
      }
    ]
  },
  {
    "title": "غزل شمارهٔ ۲۱۸ حافظ",
    "verses": [
      {
        "text": "در ازل هر کو به فیضِ دولت ارزانی بُوَد / تا ابد جامِ مرادش همدمِ جانی بُوَد",
        "explanation": ""
      },
      {
        "text": "من همان ساعت که از مِی خواستم شد توبه کار / گفتم این شاخ ار دهد باری، پشیمانی بُوَد",
        "explanation": ""
      },
      {
        "text": "خود گرفتم کَافکَنَم سجاده چون سوسن به دوش / همچو گُل بر خِرقه رنگِ مِی مسلمانی بُوَد",
        "explanation": ""
      },
      {
        "text": "بی چراغِ جام در خلوت نمی‌یارم نشست / زان که کُنجِ اهلِ دل باید که نورانی بُوَد",
        "explanation": ""
      },
      {
        "text": "همتِ عالی طلب جامِ مُرَصَّع گو مباش / رند را آبِ عِنَب یاقوتِ رُمّانی بُوَد",
        "explanation": ""
      },
      {
        "text": "گرچه بی‌سامان نماید کارِ ما، سهلش مبین / کاندر این کشور گدایی، رَشکِ سلطانی بُوَد",
        "explanation": ""
      },
      {
        "text": "نیک نامی خواهی ای دل با بَدان صحبت مدار / خودپسندی جانِ من بُرهانِ نادانی بُوَد",
        "explanation": ""
      },
      {
        "text": "مجلسِ اُنس و بهار و بحثِ شعر اندر میان / نَستَدَن جامِ مِی از جانان گران جانی بُوَد",
        "explanation": ""
      },
      {
        "text": "دی عزیزی گفت حافظ می‌خورد پنهان شراب / ای عزیزِ من! نه عیب آن بِه که پنهانی بود؟",
        "explanation": ""
      }
    ]
  },
  {
    "title": "غزل شمارهٔ ۲۱۹ حافظ",
    "verses": [
      {
        "text": "کنون که در چمن آمد گُل از عَدَم به وجود / بنفشه در قدمِ او نهاد سر به سجود",
        "explanation": ""
      },
      {
        "text": "بنوش جامِ صبوحی به نالهٔ دَف و چنگ / ببوس غَبغَب ساقی به نغمهٔ نی و عود",
        "explanation": ""
      },
      {
        "text": "به دورِ گُل منشین بی شراب و شاهد و چنگ / که همچو روزِ بقا هفته‌ای بُوَد معدود",
        "explanation": ""
      },
      {
        "text": "شد از خروجِ رِیاحین چو آسمان روشن- / زمین، به اخترِ میمون و طالعِ مسعود",
        "explanation": ""
      },
      {
        "text": "ز دستِ شاهدِ نازک‌عِذار عیسی‌دَم / شراب نوش و رها کن حدیثِ عاد و ثمود",
        "explanation": ""
      },
      {
        "text": "جهان چو خُلدِ بَرین شد به دورِ سوسن و گل / ولی چه سود که در وِی نه ممکن است خُلُود",
        "explanation": ""
      },
      {
        "text": "چو گل سوار شَوَد بر هوا سلیمان‌وار / سحر که مرغ درآید به نغمهٔ داوود-",
        "explanation": ""
      },
      {
        "text": "به باغ، تازه کن آیینِ دینِ زردشتی / کنون که لاله برافروخت آتشِ نمرود",
        "explanation": ""
      },
      {
        "text": "بخواه جامِ صَبوحی به یادِ آصفِ عهد / وزیرِ مُلکِ سلیمان، عمادِ دین، محمود",
        "explanation": ""
      },
      {
        "text": "بُوَد که مجلس حافظ به یمن تربیتش / هر آنچه می‌طلبد جمله باشدش موجود",
        "explanation": ""
      }
    ]
  },
  {
    "title": "غزل شمارهٔ ۲۲۰ حافظ",
    "verses": [
      {
        "text": "از دیده خونِ دل همه بر رویِ ما رَوَد / بر رویِ ما ز دیده چه گویم چه‌ها رَوَد",
        "explanation": ""
      },
      {
        "text": "ما در درونِ سینه هوایی نهفته‌ایم / بر باد اگر رَوَد دلِ ما زان هوا رَوَد",
        "explanation": ""
      },
      {
        "text": "خورشیدِ خاوری کُنَد از رَشک جامه چاک / گر ماهِ مِهرپرورِ من در قبا رَوَد",
        "explanation": ""
      },
      {
        "text": "بر خاکِ راهِ یار نهادیم رویِ خویش / بر رویِ ما رواست اگر آشنا رَوَد",
        "explanation": ""
      },
      {
        "text": "سیل است آبِ دیده و هر کس که بگذرد / گر خود دلش ز سنگ بُوَد هم ز جا رَوَد",
        "explanation": ""
      },
      {
        "text": "ما را به آبِ دیده شب و روز ماجراست / زان رهگذر که بر سرِ کویش چرا رَوَد",
        "explanation": ""
      },
      {
        "text": "حافظ به کوی میکده دایم به صدقِ دل / چون صوفیانِ صومعه دار از صفا رَوَد",
        "explanation": ""
      }
    ]
  },
  {
    "title": "غزل شمارهٔ ۲۲۱ حافظ",
    "verses": [
      {
        "text": "چو دست بر سرِ زلفش زنم به تاب رَوَد / ور آشتی طلبم با سرِ عِتاب رَوَد",
        "explanation": ""
      },
      {
        "text": "چو ماهِ نو رَهِ بیچارگانِ نَظّاره / زَنَد به گوشهٔ ابرو و در نقاب رود",
        "explanation": ""
      },
      {
        "text": "شبِ شراب خرابم کُنَد به بیداری / وگر به روز شکایت کنم به خواب رود",
        "explanation": ""
      },
      {
        "text": "طریقِ عشق پرآشوب و فتنه است ای دل / بیفتد آن که در این راه با شتاب رود",
        "explanation": ""
      },
      {
        "text": "گدایی درِ جانان به سلطنت مفروش / کسی ز سایهٔ این در به آفتاب رود؟",
        "explanation": ""
      },
      {
        "text": "سوادِ نامهٔ مویِ سیاه چون طی شد / بَیاض کم نَشَوَد گر صد انتخاب رود",
        "explanation": ""
      },
      {
        "text": "حباب را چو فِتَد بادِ نخوت اندر سر / کلاه داریَش اندر سرِ شراب رود",
        "explanation": ""
      },
      {
        "text": "حجابِ راه تویی حافظ از میان برخیز / خوشا کسی که در این راه بی‌حجاب رود",
        "explanation": ""
      }
    ]
  },
  {
    "title": "غزل شمارهٔ ۲۲۲ حافظ",
    "verses": [
      {
        "text": "از سرِ کویِ تو هر کو به ملالت برود / نرود کارش و آخِر به خجالت برود",
        "explanation": ""
      },
      {
        "text": "کاروانی که بُوَد بدرقه‌اش حفظِ خدا / به تَجَمُّل بنشیند به جَلالت برود",
        "explanation": ""
      },
      {
        "text": "سالک از نورِ هدایت بِبَرَد راه به دوست / که به جایی نرسد گر به ضَلالت برود",
        "explanation": ""
      },
      {
        "text": "کامِ خود آخرِ عمر از مِی و معشوق بگیر / حیفِ اوقات که یک سر به بطالت برود",
        "explanation": ""
      },
      {
        "text": "ای دلیلِ دلِ گمگشته خدا را مددی / که غریب اَر نَبَرَد رَه، به دلالت برود",
        "explanation": ""
      },
      {
        "text": "حکمِ مستوری و مستی همه بر خاتِمَت است / کس ندانست که آخِر به چه حالت برود",
        "explanation": ""
      },
      {
        "text": "حافظ از چشمهٔ حکمت به کف آور جامی / بو که از لوحِ دلت نقشِ جهالت برود",
        "explanation": ""
      }
    ]
  },
  {
    "title": "غزل شمارهٔ ۲۲۳ حافظ",
    "verses": [
      {
        "text": "هرگزم نقشِ تو از لوحِ دل و جان نَرَوَد / هرگز از یادِ من آن سروِ خرامان نَرَوَد",
        "explanation": ""
      },
      {
        "text": "از دِماغِ مَنِ سرگشته خیالِ دَهَنَت / به جفایِ فلک و غُصهٔ دوران نرود",
        "explanation": ""
      },
      {
        "text": "در ازل بست دلم با سرِ زلفت پیوند / تا ابد سر نَکشَد، وز سرِ پیمان نرود",
        "explanation": ""
      },
      {
        "text": "هر چه جز بارِ غمت بر دلِ مسکینِ من است / برود از دلِ من وز دلِ من آن نرود",
        "explanation": ""
      },
      {
        "text": "آن چُنان مِهر توام در دل و جان جای گرفت / که اگر سر برود، از دل و از جان نرود",
        "explanation": ""
      },
      {
        "text": "گر رَوَد از پِی خوبان دلِ من معذور است / درد دارد چه کُنَد کز پِی درمان نرود",
        "explanation": ""
      },
      {
        "text": "هر که خواهد که چو حافظ نشود سرگردان / دل به خوبان ندهد وز پِی ایشان نرود",
        "explanation": ""
      }
    ]
  },
  {
    "title": "غزل شمارهٔ ۲۲۴ حافظ",
    "verses": [
      {
        "text": "خوشا دلی که مدام از پِی نظر نرود / به هر دَرَش که بخوانند بی‌خبر نرود",
        "explanation": ""
      },
      {
        "text": "طمع در آن لبِ شیرین نکردَنَم اولی / ولی چگونه مگس از پِی شکر نرود",
        "explanation": ""
      },
      {
        "text": "سوادِ دیدهٔ غمدیده‌ام به اشک مشوی / که نقشِ خالِ توام هرگز از نظر نرود",
        "explanation": ""
      },
      {
        "text": "ز من چو بادِ صبا بویِ خود دریغ مدار / چرا که بی سرِ زلفِ توام به سر نرود",
        "explanation": ""
      },
      {
        "text": "دلا مباش چنین هرزه گَرد و هرجایی / که هیچ کار ز پیشت بدین هنر نرود",
        "explanation": ""
      },
      {
        "text": "مکن به چشمِ حقارت نگاه در منِ مست / که آبرویِ شریعت بدین قَدَر نرود",
        "explanation": ""
      },
      {
        "text": "منِ گدا هوس سروقامتی دارم / که دست در کمرش جز به سیم و زر نرود",
        "explanation": ""
      },
      {
        "text": "تو کز مکارمِ اخلاق عالَمی دگری / وفایِ عهدِ من از خاطرت به در نرود",
        "explanation": ""
      },
      {
        "text": "سیاه نامه‌تر از خود کسی نمی‌بینم / چگونه چون قلمم دودِ دل به سر نرود",
        "explanation": ""
      },
      {
        "text": "به تاجِ هدهدم از رَه مَبَر که بازِ سفید / چو باشه در پِی هر صیدِ مختصر نرود",
        "explanation": ""
      },
      {
        "text": "بیار باده و اول به دستِ حافظ ده / به شرطِ آن که ز مجلس سخن به در نرود",
        "explanation": ""
      }
    ]
  },
  {
    "title": "غزل شمارهٔ ۲۲۵ حافظ",
    "verses": [
      {
        "text": "ساقی حدیثِ سرو و گل و لاله می‌رود / وین بحث با ثَلاثهٔ غَسّاله می‌رود",
        "explanation": ""
      },
      {
        "text": "مِی ده که نوعروسِ چمن حَدِّ حُسن یافت / کار این زمان ز صنعتِ دَلّاله می‌رود",
        "explanation": ""
      },
      {
        "text": "شِکَّرشِکن شَوَند همه طوطیانِ هند / زین قندِ پارسی که به بَنگاله می‌رود",
        "explanation": ""
      },
      {
        "text": "طِیِّ مکان ببین و زمان در سلوکِ شعر / کاین طفل یک شبه رَهِ یک ساله می‌رود",
        "explanation": ""
      },
      {
        "text": "آن چشمِ جادوانهٔ عابدفریب بین / کش کاروانِ سِحْر ز دنباله می‌رود",
        "explanation": ""
      },
      {
        "text": "از رَه مَرو به عشوهٔ دنیا که این عجوز / مکّاره می‌نشیند و مُحتاله می‌رود",
        "explanation": ""
      },
      {
        "text": "بادِ بهار می‌وزد از گُلْسِتانِ شاه / وز ژاله باده در قدحِ لاله می‌رود",
        "explanation": ""
      },
      {
        "text": "حافظ ز شوقِ مجلس سلطان غیاثِ دین / غافل مشو که کارِ تو از ناله می‌رود",
        "explanation": ""
      }
    ]
  },
  {
    "title": "غزل شمارهٔ ۲۲۶ حافظ",
    "verses": [
      {
        "text": "ترسم که اشک در غمِ ما پرده‌در شود / وین رازِ سر به مُهر به عالَم سَمَر شود",
        "explanation": ""
      },
      {
        "text": "گویند سنگ لَعل شود در مقامِ صبر / آری شود، ولیک به خونِ جگر شود",
        "explanation": ""
      },
      {
        "text": "خواهم شدن به میکده گریان و دادخواه / کز دستِ غم خلاصِ من آنجا مگر شود",
        "explanation": ""
      },
      {
        "text": "از هر کرانه تیرِ دعا کرده‌ام روان / باشد کز آن میانه یکی کارگر شود",
        "explanation": ""
      },
      {
        "text": "ای جان حدیثِ ما بَرِ دلدار بازگو / لیکن چنان مگو که صبا را خبر شود",
        "explanation": ""
      },
      {
        "text": "از کیمیایِ مهرِ تو زر گشت رویِ من / آری به یُمْنِ لطفِ شما خاک زر شود",
        "explanation": ""
      },
      {
        "text": "در تنگنایِ حیرتم از نخوتِ رقیب / یا رب مباد آن که گدا معتبر شود",
        "explanation": ""
      },
      {
        "text": "بس نکته غیرِ حُسن بِباید که تا کسی / مقبولِ طبعِ مردمِ صاحب‌نظر شود",
        "explanation": ""
      },
      {
        "text": "این سرکشی که کنگرهٔ کاخِ وصل راست / سرها بر آستانهٔ او خاکِ در شود",
        "explanation": ""
      },
      {
        "text": "حافظ چو نافهٔ سرِ زلفش به دستِ توست / دَم درکش ار نه بادِ صبا را خبر شود",
        "explanation": ""
      }
    ]
  },
  {
    "title": "غزل شمارهٔ ۲۲۷ حافظ",
    "verses": [
      {
        "text": "گرچه بر واعظِ شهر این سخن آسان نشود / تا ریا وَرزَد و سالوس مسلمان نشود",
        "explanation": ""
      },
      {
        "text": "رندی آموز و کَرَم کُن که نه چندان هنر است / حَیَوانی که ننوشد مِی و انسان نشود",
        "explanation": ""
      },
      {
        "text": "گوهرِ پاک بِباید که شود قابلِ فیض / ور نه هر سنگ و گِلی، لؤلؤ و مرجان نشود",
        "explanation": ""
      },
      {
        "text": "اسمِ اعظم بِکُنَد کارِ خود ای دل، خوش باش / که به تَلبیس و حیَل، دیو مسلمان نشود",
        "explanation": ""
      },
      {
        "text": "عشق می‌ورزم و امّید که این فَنِّ شریف / چون هنرهایِ دگر موجب حِرمان نشود",
        "explanation": ""
      },
      {
        "text": "دوش می‌گفت که فردا بدهم کامِ دلت / سببی ساز خدایا که پشیمان نشود",
        "explanation": ""
      },
      {
        "text": "حُسنِ خُلقی ز خدا می‌طلبم خویِ تو را / تا دگر خاطرِ ما از تو پریشان نشود",
        "explanation": ""
      },
      {
        "text": "ذره را تا نَبُوَد همّتِ عالی حافظ / طالبِ چشمهٔ خورشیدِ درخشان نشود",
        "explanation": ""
      }
    ]
  },
  {
    "title": "غزل شمارهٔ ۲۲۸ حافظ",
    "verses": [
      {
        "text": "گر من از باغِ تو یک میوه بچینم چه شود؟ / پیش پایی به چراغِ تو ببینم چه شود؟",
        "explanation": ""
      },
      {
        "text": "یا رب اندر کَنَفِ سایهٔ آن سروِ بلند / گر منِ سوخته یک دَم بنشینم چه شود؟",
        "explanation": ""
      },
      {
        "text": "آخِر ای خاتَمِ جمشیدِ همایون آثار / گر فِتَد عکسِ تو بر نقشِ نگینم چه شود؟",
        "explanation": ""
      },
      {
        "text": "واعظِ شهر چو مِهرِ مَلِک و شَحنه گُزید / من اگر مِهرِ نگاری بِگُزینم چه شود؟",
        "explanation": ""
      },
      {
        "text": "عقلم از خانه به در رفت، وَگَر مِی این است / دیدم از پیش که در خانهٔ دینم چه شود",
        "explanation": ""
      },
      {
        "text": "صرف شد عمرِ گرانمایه به معشوقه و مِی / تا از آنم چه به پیش آید، از اینم چه شود؟",
        "explanation": ""
      },
      {
        "text": "خواجه دانست که من عاشقم و هیچ نگفت / حافظ ار نیز بداند که چُنینم چه شود؟",
        "explanation": ""
      }
    ]
  },
  {
    "title": "غزل شمارهٔ ۲۲۹ حافظ",
    "verses": [
      {
        "text": "بخت از دهانِ دوست نشانم نمی‌دهد / دولت خبر ز رازِ نهانم نمی‌دهد",
        "explanation": ""
      },
      {
        "text": "از بهرِ بوسه‌ای ز لبش جان همی‌دهم / اینم همی‌سِتانَد و آنم نمی‌دهد",
        "explanation": ""
      },
      {
        "text": "مُردم در این فِراق و در آن پرده راه نیست / یا هست و پرده دار نشانم نمی‌دهد",
        "explanation": ""
      },
      {
        "text": "زلفش کشید بادِ صبا چرخِ سِفله بین / کانجا مجالِ بادِ وَزانَم نمی‌دهد",
        "explanation": ""
      },
      {
        "text": "چندان که بر کنار چو پرگار می‌شدم / دوران چو نقطه رَه به میانم نمی‌دهد",
        "explanation": ""
      },
      {
        "text": "شِکَّر به صبر دست دهد عاقبت ولی / بدعهدیِ زمانه زمانم نمی‌دهد",
        "explanation": ""
      },
      {
        "text": "گفتم رَوَم به خواب و ببینم جمالِ دوست / حافظ ز آه و ناله امانم نمی‌دهد",
        "explanation": ""
      }
    ]
  },
  {
    "title": "غزل شمارهٔ ۲۳۰ حافظ",
    "verses": [
      {
        "text": "اگر به بادهٔ مُشکین دلم کشد، شاید / که بویِ خیر ز زهدِ ریا نمی‌آید",
        "explanation": ""
      },
      {
        "text": "جهانیان همه گر منعِ من کنند از عشق / من آن کنم که خداوندگار فرماید",
        "explanation": ""
      },
      {
        "text": "طمع ز فیضِ کرامت مَبُر که خُلقِ کریم / گنه ببخشد و بر عاشقان بِبَخشاید",
        "explanation": ""
      },
      {
        "text": "مقیمِ حلقهٔ ذکر است دل بدان امید / که حلقه‌ای ز سرِ زلفِ یار بگشاید",
        "explanation": ""
      },
      {
        "text": "تو را که حُسنِ خداداده هست و حجلهٔ بخت / چه حاجت است که مَشّاطِه‌ات بیاراید",
        "explanation": ""
      },
      {
        "text": "چمن خوش است و هوا دلکَش است و مِی بی‌غَش / کنون به جز دلِ خوش هیچ در نمی‌باید",
        "explanation": ""
      },
      {
        "text": "جمیله‌ایست عروسِ جهان، ولی هُش دار / که این مُخَدَّره در عقدِ کس نمی‌آید",
        "explanation": ""
      },
      {
        "text": "به لابه گفتمش ای ماهرُخ چه باشد اگر / به یک شِکَر ز تو دلخسته‌ای بیاساید",
        "explanation": ""
      },
      {
        "text": "به خنده گفت که حافظ خدای را مَپسَند / که بوسهٔ تو رخِ ماه را بیالاید",
        "explanation": ""
      }
    ]
  },
  {
    "title": "غزل شمارهٔ ۲۳۱ حافظ",
    "verses": [
      {
        "text": "گفتم غمِ تو دارم گفتا غمَت سرآید / گفتم که ماهِ من شو گفتا اگر برآید",
        "explanation": ""
      },
      {
        "text": "گفتم ز مِهروَرزان رسمِ وفا بیاموز / گفتا ز خوب‌رویان این کار کمتر آید",
        "explanation": ""
      },
      {
        "text": "گفتم که بر خیالت راهِ نظر ببندم / گفتا که شب‌رو است او از راهِ دیگر آید",
        "explanation": ""
      },
      {
        "text": "گفتم که بویِ زلفت گمراهِ عالَمَم کرد / گفتا اگر بدانی هم اوت رهبر آید",
        "explanation": ""
      },
      {
        "text": "گفتم خوشا هوایی کز بادِ صبح خیزد / گفتا خُنُک نسیمی کز کویِ دلبر آید",
        "explanation": ""
      },
      {
        "text": "گفتم که نوشِ لَعلَت ما را به آرزو کشت / گفتا تو بندگی کن کاو بنده‌پرور آید",
        "explanation": ""
      },
      {
        "text": "گفتم دلِ رحیمت کِی عزمِ صلح دارد؟ / گفتا مگوی با کس تا وقتِ آن درآید",
        "explanation": ""
      },
      {
        "text": "گفتم زمانِ عِشرَت دیدی که چون سر آمد؟ / گفتا خموش حافظ کـاین غصّه هم سر آید",
        "explanation": ""
      }
    ]
  },
  {
    "title": "غزل شمارهٔ ۲۳۲ حافظ",
    "verses": [
      {
        "text": "بر سرِ آنم که گر ز دست برآید / دست به‌کاری زنم که غصّه سرآید",
        "explanation": ""
      },
      {
        "text": "خلوتِ دل نیست جایِ صحبتِ اَضداد / دیو چو بیرون رود فرشته درآید",
        "explanation": ""
      },
      {
        "text": "صحبت حُکّام ظلمتِ شبِ یلداست / نور ز خورشید جوی بو که برآید",
        "explanation": ""
      },
      {
        "text": "بر درِ اربابِ بی‌مروّتِ دنیا / چند نشینی که خواجه کی به درآید",
        "explanation": ""
      },
      {
        "text": "تَرکِ گدایی مکن که گنج بیابی / از نظرِ رهرُوی که در گذر آید",
        "explanation": ""
      },
      {
        "text": "صالح و طالِح مَتاعِ خویش نمودند / تا که قبول افتد و که در نظر آید",
        "explanation": ""
      },
      {
        "text": "بلبلِ عاشق تو عمر خواه که آخِر / باغ شود سبز و شاخِ گُل به بر آید",
        "explanation": ""
      },
      {
        "text": "غفلتِ حافظ در این سراچه عجب نیست / هر که به میخانه رفت بی‌خبر آید",
        "explanation": ""
      }
    ]
  },
  {
    "title": "غزل شمارهٔ ۲۳۳ حافظ",
    "verses": [
      {
        "text": "دست از طلب ندارم تا کامِ من برآید / یا تن رسد به جانان یا جان ز تن برآید",
        "explanation": ""
      },
      {
        "text": "بگشای تربتم را بعد از وفات و بنگر / کز آتش درونم دود از کفن برآید",
        "explanation": ""
      },
      {
        "text": "بنمای رخ که خَلقی والِه شَوَند و حیران / بگشای لب که فریاد از مرد و زن برآید",
        "explanation": ""
      },
      {
        "text": "جان بر لب است و حسرت در دل که از لبانش / نگرفته هیچ کامی جان از بدن برآید",
        "explanation": ""
      },
      {
        "text": "از حسرتِ دهانش آمد به تنگ جانم / خود کامِ تنگدستان کی زان دهن برآید",
        "explanation": ""
      },
      {
        "text": "گویند ذکرِ خیرش در خیلِ عشقبازان / هر جا که نامِ حافظ در انجمن برآید",
        "explanation": ""
      }
    ]
  },
  {
    "title": "غزل شمارهٔ ۲۳۴ حافظ",
    "verses": [
      {
        "text": "چو آفتاب مِی از مشرقِ پیاله برآید / ز باغِ عارِضِ ساقی هزار لاله برآید",
        "explanation": ""
      },
      {
        "text": "نسیم در سرِ گُل بشکند کُلالهٔ سنبل / چو از میانِ چمن بویِ آن کُلاله برآید",
        "explanation": ""
      },
      {
        "text": "حکایتِ شبِ هجران نه آن حکایتِ حالیست / که شَمِّه‌ای ز بَیانش به صد رساله برآید",
        "explanation": ""
      },
      {
        "text": "ز گِردِ خوانِ نگونِ فلک طمع نتوان داشت / که بی مَلالتِ صد غُصه، یک نَواله برآید",
        "explanation": ""
      },
      {
        "text": "به سعیِ خود نتوان بُرد پِی به گوهرِ مقصود / خیال باشد کاین کار بی حواله برآید",
        "explanation": ""
      },
      {
        "text": "گرت چو نوحِ نبی صبر هست در غمِ طوفان / بلا بگردد و کامِ هزارساله برآید",
        "explanation": ""
      },
      {
        "text": "نسیمِ زلفِ تو چون بگذرد به تربتِ حافظ / ز خاکِ کالبدش صد هزار لاله برآید",
        "explanation": ""
      }
    ]
  },
  {
    "title": "غزل شمارهٔ ۲۳۵ حافظ",
    "verses": [
      {
        "text": "زهی خجسته زمانی که یار بازآید / به کامِ غمزدگان غمگُسار بازآید",
        "explanation": ""
      },
      {
        "text": "به پیشِ خیلِ خیالش کشیدم اَبلقِ چشم / بدان امید که آن شهسوار بازآید",
        "explanation": ""
      },
      {
        "text": "اگر نه در خمِ چوگان او رَوَد سَرِ من / ز سر نگویم و سر خود چه کار بازآید",
        "explanation": ""
      },
      {
        "text": "مقیم بر سرِ راهش نشسته‌ام چون گرد / بدان هوس که بدین رهگذار بازآید",
        "explanation": ""
      },
      {
        "text": "دلی که با سرِ زلفین او قراری داد / گمان مَبَر که بدان دل قرار بازآید",
        "explanation": ""
      },
      {
        "text": "چه جورها که کشیدند بلبلان از دی / به بویِ آن که دگر نوبهار بازآید",
        "explanation": ""
      },
      {
        "text": "ز نقش بندِ قضا هست امید آن حافظ / که همچو سرو به دستم نگار بازآید",
        "explanation": ""
      }
    ]
  },
  {
    "title": "غزل شمارهٔ ۲۳۶ حافظ",
    "verses": [
      {
        "text": "اگر آن طایرِ قدسی ز دَرَم بازآید / عمرِ بگذشته به پیرانه سرم بازآید",
        "explanation": ""
      },
      {
        "text": "دارم امّید بر این اشکِ چو باران که دگر / برقِ دولت که بِرَفت از نظرم بازآید",
        "explanation": ""
      },
      {
        "text": "آن که تاجِ سرِ من خاکِ کفِ پایش بود / از خدا می‌طلبم تا به سرم بازآید",
        "explanation": ""
      },
      {
        "text": "خواهم اندر عقبش رفت به یاران عزیز / شخصم ار بازنیاید خبرم بازآید",
        "explanation": ""
      },
      {
        "text": "گر نثارِ قدمِ یارِ گرامی نکنم / گوهرِ جان به چه کار دگرم بازآید؟",
        "explanation": ""
      },
      {
        "text": "کوسِ نو دولتی از بامِ سعادت بزنم / گر ببینم که مَهِ نوسفرم بازآید",
        "explanation": ""
      },
      {
        "text": "مانِعَش غلغلِ چنگ است و شکرخوابِ صَبوح / ور نه گر بشنود آهِ سحرم بازآید",
        "explanation": ""
      },
      {
        "text": "آرزومندِ رخِ شاهِ چو ماهم حافظ / همتی تا به سلامت ز درم بازآید",
        "explanation": ""
      }
    ]
  },
  {
    "title": "غزل شمارهٔ ۲۳۷ حافظ",
    "verses": [
      {
        "text": "نفس برآمد و کام از تو بر نمی‌آید / فغان که بختِ من از خواب در نمی‌آید",
        "explanation": ""
      },
      {
        "text": "صبا به چشمِ من انداخت خاکی از کویش / که آبِ زندگیم در نظر نمی‌آید",
        "explanation": ""
      },
      {
        "text": "قدِ بلندِ تو را تا به بَر نمی‌گیرم / درختِ کام و مرادم به بَر نمی‌آید",
        "explanation": ""
      },
      {
        "text": "مگر به رویِ دلارایِ یارِ ما ور نی / به هیچ وجه دگر کار بر نمی‌آید",
        "explanation": ""
      },
      {
        "text": "مقیمِ زلفِ تو شد دل که خوش سَوادی دید / وز آن غریبِ بلاکش خبر نمی‌آید",
        "explanation": ""
      },
      {
        "text": "ز شَستِ صدق گشادم هزار تیرِ دعا / ولی چه سود یکی کارگر نمی‌آید",
        "explanation": ""
      },
      {
        "text": "بسم حکایتِ دل هست با نسیمِ سحر / ولی به بختِ من امشب سحر نمی‌آید",
        "explanation": ""
      },
      {
        "text": "در این خیال به سر شد زمانِ عمر و هنوز / بلایِ زلفِ سیاهت به سر نمی‌آید",
        "explanation": ""
      },
      {
        "text": "ز بس که شد دلِ حافظ رمیده از همه کس / کنون ز حلقهٔ زلفت به در نمی‌آید",
        "explanation": ""
      }
    ]
  },
  {
    "title": "غزل شمارهٔ ۲۳۸ حافظ",
    "verses": [
      {
        "text": "جهان بر ابرویِ عید از هِلال وَسمه کشید / هِلال عید در ابرویِ یار باید دید",
        "explanation": ""
      },
      {
        "text": "شکسته گشت چو پشتِ هلال قامتِ من / کمانِ ابرویِ یارم چو وَسمه بازکشید",
        "explanation": ""
      },
      {
        "text": "مگر نسیمِ خَطَت صبح در چمن بگذشت / که گُل به بویِ تو بر تن چو صبح جامه درید",
        "explanation": ""
      },
      {
        "text": "نبود چنگ و رَباب و نَبید و عود، که بود / گِلِ وجودِ من آغشتهٔ گلاب و نَبید",
        "explanation": ""
      },
      {
        "text": "بیا که با تو بگویم غمِ ملالتِ دل / چرا که بی تو ندارم مَجالِ گفت و شَنید",
        "explanation": ""
      },
      {
        "text": "بهایِ وصلِ تو گر جان بُوَد خریدارم / که جنسِ خوب مُبَصِّر به هر چه دید خرید",
        "explanation": ""
      },
      {
        "text": "چو ماهِ روی تو در شامِ زلف می‌دیدم / شبم به رویِ تو روشن چو روز می‌گردید",
        "explanation": ""
      },
      {
        "text": "به لب رسید مرا جان و برنیامد کام / به سر رسید امید و طلب به سر نرسید",
        "explanation": ""
      },
      {
        "text": "ز شوقِ رویِ تو حافظ نوشت حرفی چند / بخوان ز نظمش و در گوش کن چو مروارید",
        "explanation": ""
      }
    ]
  },
  {
    "title": "غزل شمارهٔ ۲۳۹ حافظ",
    "verses": [
      {
        "text": "رسید مژده که آمد بهار و سبزه دمید / وظیفه گر برسد، مصرفش گُل است و نَبید",
        "explanation": ""
      },
      {
        "text": "صَفیرِ مرغ برآمد، بَطِ شراب کجاست؟ / فَغان فتاد به بلبل، نقابِ گُل که کشید؟",
        "explanation": ""
      },
      {
        "text": "ز میوه‌های بهشتی چه ذوق دریابد / هر آن که سیبِ زَنَخدانِ شاهدی نَگَزید",
        "explanation": ""
      },
      {
        "text": "مَکُن ز غُصّه شکایت که در طریقِ طلب / به راحتی نرسید آن که زحمتی نکشید",
        "explanation": ""
      },
      {
        "text": "ز رویِ ساقی مَه‌وَش گلی بچین امروز / که گِردِ عارِضِ بُستان خطِ بنفشه دمید",
        "explanation": ""
      },
      {
        "text": "چُنان کرشمهٔ ساقی دلم ز دست بِبُرد / که با کسی دِگَرَم نیست برگِ گفت و شَنید",
        "explanation": ""
      },
      {
        "text": "من این مُرَقَّعِ رنگین چو گُل، بخواهم سوخت / که پیرِ باده‌فروشش به جُرعه‌ای نخرید",
        "explanation": ""
      },
      {
        "text": "بهار می‌گذرد دادگسترا دریاب / که رفت موسم و حافظ هنوز مِی نچشید",
        "explanation": ""
      }
    ]
  },
  {
    "title": "غزل شمارهٔ ۲۴۰ حافظ",
    "verses": [
      {
        "text": "ابرِ آذاری برآمد بادِ نوروزی وزید / وَجهِ مِی می‌خواهم و مُطرب، که می‌گوید رسید؟",
        "explanation": ""
      },
      {
        "text": "شاهدان در جلوه و من شرمسارِ کیسه‌ام / بارِ عشق و مُفلسی صَعب است، می‌باید کشید",
        "explanation": ""
      },
      {
        "text": "قَحطِ جُود است آبروی خود نمی‌باید فروخت / باده و گُل از بهایِ خرقه می‌باید خرید",
        "explanation": ""
      },
      {
        "text": "گوییا خواهد گشود از دولتم کاری که دوش / من همی‌کردم دعا و صبحِ صادق می‌دمید",
        "explanation": ""
      },
      {
        "text": "با لبی و صد هزاران خنده آمد گل به باغ / از کریمی گوییا در گوشه‌ای بویی شنید",
        "explanation": ""
      },
      {
        "text": "دامنی گر چاک شد در عالمِ رندی چه باک / جامه‌ای در نیکنامی نیز می‌باید درید",
        "explanation": ""
      },
      {
        "text": "این لطایف کز لبِ لَعلِ تو من گفتم، که گفت؟ / وین تَطاول کز سرِ زلفِ تو من دیدم، که دید؟",
        "explanation": ""
      },
      {
        "text": "عدلِ سلطان گر نپرسد حالِ مظلومانِ عشق / گوشه‌گیران را ز آسایش طمع باید بُرید",
        "explanation": ""
      },
      {
        "text": "تیرِ عاشق‌کُش ندانم بر دلِ حافظ که زد / این قَدَر دانم که از شعرِ تَرَش خون می‌چکید",
        "explanation": ""
      }
    ]
  },
  {
    "title": "غزل شمارهٔ ۲۴۱ حافظ",
    "verses": [
      {
        "text": "معاشران ز حریفِ شبانه یاد آرید / حقوقِ بندگیِ مخلصانه یاد آرید",
        "explanation": ""
      },
      {
        "text": "به وقتِ سرخوشی از آه و ناله عُشّاق / به صوت و نغمهٔ چنگ و چَغانه یاد آرید",
        "explanation": ""
      },
      {
        "text": "چو لطفِ باده کُنَد جلوه در رخِ ساقی / ز عاشقان به سرود و ترانه یاد آرید",
        "explanation": ""
      },
      {
        "text": "چو در میانِ مراد آورید دستِ امید / ز عهدِ صحبت ما در میانه یاد آرید",
        "explanation": ""
      },
      {
        "text": "سمندِ دولت اگر چند سرکشیده رَوَد / ز همرهان به سرِ تازیانه یاد آرید",
        "explanation": ""
      },
      {
        "text": "نمی‌خورید زمانی غمِ وفاداران / ز بی‌وفاییِ دورِ زمانه یاد آرید",
        "explanation": ""
      },
      {
        "text": "به وَجهِ مرحمت ای ساکنانِ صدرِ جلال / ز رویِ حافظ و این آستانه یاد آرید",
        "explanation": ""
      }
    ]
  },
  {
    "title": "غزل شمارهٔ ۲۴۲ حافظ",
    "verses": [
      {
        "text": "بیا که رایتِ منصورِ پادشاه رسید / نویدِ فتح و بشارت به مِهر و ماه رسید",
        "explanation": ""
      },
      {
        "text": "جمالِ بخت ز رویِ ظفر نقاب انداخت / کمالِ عدل به فریادِ دادخواه رسید",
        "explanation": ""
      },
      {
        "text": "سپهر، دور خوش اکنون کُنَد که ماه آمد / جهان به کامِ دل اکنون رسد که شاه رسید",
        "explanation": ""
      },
      {
        "text": "ز قاطعانِ طریق این زمان شوند ایمن / قوافلِ دل و دانش که مَرد راه رسید",
        "explanation": ""
      },
      {
        "text": "عزیزِ مصر به رغمِ برادران غیور / ز قعرِ چاه برآمد به اوجِ ماه رسید",
        "explanation": ""
      },
      {
        "text": "کجاست صوفیِ دَجّال فِعلِ مُلحِدشکل / بگو بسوز، که مهدیِّ دین پناه رسید",
        "explanation": ""
      },
      {
        "text": "صبا بگو که چه‌ها بر سرم در این غمِ عشق / ز آتشِ دلِ سوزان و دودِ آه رسید",
        "explanation": ""
      },
      {
        "text": "ز شوقِ رویِ تو شاها بدین اسیرِ فراق / همان رسید کز آتش به برگِ کاه رسید",
        "explanation": ""
      },
      {
        "text": "مرو به خواب که حافظ به بارگاهِ قبول / ز وِردِ نیمْ شب و درسِ صبحگاه رسید",
        "explanation": ""
      }
    ]
  },
  {
    "title": "غزل شمارهٔ ۲۴۳ حافظ",
    "verses": [
      {
        "text": "بویِ خوشِ تو هر که ز بادِ صبا شنید / از یارِ آشنا سخنِ آشنا شنید",
        "explanation": ""
      },
      {
        "text": "ای شاهِ حُسن، چَشم به حالِ گدا فِکَن / کـاین گوش بس حکایتِ شاه و گدا شنید",
        "explanation": ""
      },
      {
        "text": "خوش می‌کنم به بادهٔ مُشکین مَشامِ جان / کز دلق‌پوشِ صومعه بویِ ریا شنید",
        "explanation": ""
      },
      {
        "text": "سِرِّ خدا که عارفِ سالِک به کَس نگفت / در حیرتم که باده‌فروش از کجا شنید",
        "explanation": ""
      },
      {
        "text": "یا رب کجاست محرمِ رازی که یک زمان / دل شرحِ آن دهد که چه گفت و چه‌ها شنید",
        "explanation": ""
      },
      {
        "text": "اینَش سزا نبود دلِ حق‌گُزارِ من / کز غمگسارِ خود سخنِ ناسزا شنید",
        "explanation": ""
      },
      {
        "text": "محروم اگر شدم ز سرِ کویِ او چه شد؟ / از گلشنِ زمانه که بویِ وفا شنید؟",
        "explanation": ""
      },
      {
        "text": "ساقی بیا که عشق ندا می‌کند بلند / کان کس که گفت قصهٔ ما هم ز ما شنید",
        "explanation": ""
      },
      {
        "text": "ما باده زیرِ خرقه نه امروز می‌خوریم / صد بار پیرِ میکده این ماجرا شنید",
        "explanation": ""
      },
      {
        "text": "ما مِی به بانگِ چنگ نه امروز می‌کشیم / بس دور شد که گنبدِ چرخ این صدا شنید",
        "explanation": ""
      },
      {
        "text": "پندِ حکیمْ محضِ صَواب است و عینِ خیر / فرخنده آن کسی که به سَمعِ رضا شنید",
        "explanation": ""
      },
      {
        "text": "حافظ، وظیفهٔ تو دعا گفتن است و بس / در بَندِ آن مباش که نشنید یا شنید",
        "explanation": ""
      }
    ]
  },
  {
    "title": "غزل شمارهٔ ۲۴۴ حافظ",
    "verses": [
      {
        "text": "معاشران، گره از زلفِ یار باز کنید / شبی خوش‌ است بدین قصه‌اش دراز کنید",
        "explanation": ""
      },
      {
        "text": "حضورِ خلوتِ اُنس است و دوستان جمعند / وَ اِنْ یَکاد بخوانید و در فَراز کنید",
        "explanation": ""
      },
      {
        "text": "رَباب و چنگ به بانگِ بلند می‌گویند / که گوشِ هوش به پیغامِ اهلِ راز کنید",
        "explanation": ""
      },
      {
        "text": "به جانِ دوست که غم پرده بر شما نَدَرَد / گر اعتماد بر الطافِ کارساز کنید",
        "explanation": ""
      },
      {
        "text": "میانِ عاشق و معشوق فَرق بسیار است / چو یار ناز نماید، شما نیاز کنید",
        "explanation": ""
      },
      {
        "text": "نَخست موعظهٔ پیرِ صحبت این حرف است / که از مُصاحبِ ناجِنس اِحتِراز کنید",
        "explanation": ""
      },
      {
        "text": "هر آن کسی که در این حلقه نیست زنده به عشق / بر او نَمُرده به فتوایِ من نماز کنید",
        "explanation": ""
      },
      {
        "text": "وگر طلب کند اِنعامی از شما حافظ / حَوالَتَش به لبِ یارِ دلنواز کنید",
        "explanation": ""
      }
    ]
  },
  {
    "title": "غزل شمارهٔ ۲۴۵ حافظ",
    "verses": [
      {
        "text": "الا ای طوطیِ گویا‌یِ اسرار / مبادا خالی‌ات شِکَّر ز مِنقار",
        "explanation": ""
      },
      {
        "text": "سَرَت سبز و دلت خوش باد جاوید / که خوش نقشی نمودی از خطِ یار",
        "explanation": ""
      },
      {
        "text": "سخن سربسته گفتی با حریفان / خدا را زین معما پرده بردار",
        "explanation": ""
      },
      {
        "text": "به رویِ ما زن از ساغر گلابی / که خواب‌آلوده‌ایم ای بختِ بیدار",
        "explanation": ""
      },
      {
        "text": "چه رَه بود این که زد در پرده مطرب؟ / که می‌رقصند با هم مست و هشیار",
        "explanation": ""
      },
      {
        "text": "از آن افیون که ساقی در مِی افکند / حریفان را نه سَر مانَد نه دَستار",
        "explanation": ""
      },
      {
        "text": "سِکَندَر را نمی‌بخشند آبی / به زور و زر مُیَسَّر نیست این کار",
        "explanation": ""
      },
      {
        "text": "بیا و حالِ اهلِ درد بشنو / به لفظِ اندک و معنی بسیار",
        "explanation": ""
      },
      {
        "text": "بُتِ چینی عدویِ دین و دل‌هاست / خداوندا دل و دینم نگه دار",
        "explanation": ""
      },
      {
        "text": "به مستور‌ان مگو اسرارِ مستی / حدیثِ جان مگو با نقشِ دیوار",
        "explanation": ""
      },
      {
        "text": "به یُمنِ دولتِ منصور شاهی / عَلَم شد حافظ اندر نظمِ اشعار",
        "explanation": ""
      },
      {
        "text": "خداوندی به جایِ بندگان کرد / خداوندا ز آفاتش نگه دار",
        "explanation": ""
      }
    ]
  },
  {
    "title": "غزل شمارهٔ ۲۴۶ حافظ",
    "verses": [
      {
        "text": "عید است و آخِرِ گُل و یاران در انتظار / ساقی به رویِ شاه ببین ماه و مِی بیار",
        "explanation": ""
      },
      {
        "text": "دل برگرفته بودم از ایّام گُل، ولی / کاری بِکَرد همّت پاکانِ روزه دار",
        "explanation": ""
      },
      {
        "text": "دل در جهان مَبَند و به مستی سؤال کن / از فیض جام و قصهٔ جمشیدِ کامگار",
        "explanation": ""
      },
      {
        "text": "جز نقدِ جان به دست ندارم شراب کو؟ / کان نیز بر کرشمهٔ ساقی کُنم نثار",
        "explanation": ""
      },
      {
        "text": "خوش دولتیست خرّم و خوش خسروی کریم / یا رب ز چشمْ زخمِ زمانش نگاه دار",
        "explanation": ""
      },
      {
        "text": "مِی خور به شعرِ بنده که زیبی دگر دهد / جامِ مُرَصَّعِ تو بدین دُرِّ شاهوار",
        "explanation": ""
      },
      {
        "text": "گر فوت شد سَحور چه نقصان صَبوح هست / از مِی کنند روزه گشا طالبانِ یار",
        "explanation": ""
      },
      {
        "text": "زانجا که پرده پوشیِ عفوِ کریمِ توست / بر قلب ما ببخش که نقدیست کم عیار",
        "explanation": ""
      },
      {
        "text": "ترسم که روزِ حشر عِنان بر عِنان رَوَد / تسبیحِ شیخ و خرقهٔ رندِ شرابخوار",
        "explanation": ""
      },
      {
        "text": "حافظ چو رفت روزه و گل نیز می‌رود / ناچار باده نوش که از دستْ رفتْ کار",
        "explanation": ""
      }
    ]
  },
  {
    "title": "غزل شمارهٔ ۲۴۷ حافظ",
    "verses": [
      {
        "text": "صبا ز منزلِ جانان گذر دریغ مدار / وز او به عاشقِ بی‌دل خبر دریغ مدار",
        "explanation": ""
      },
      {
        "text": "به شُکرِ آن که شِکُفتی به کامِ بخت ای گل / نسیمِ وصل ز مرغِ سحر دریغ مدار",
        "explanation": ""
      },
      {
        "text": "حریفِ عشقِ تو بودم چو ماهِ نو بودی / کنون که ماهِ تمامی نظر دریغ مدار",
        "explanation": ""
      },
      {
        "text": "جهان و هر چه در او هست سهل و مختصر است / ز اهلِ معرفت این مختصر دریغ مدار",
        "explanation": ""
      },
      {
        "text": "کنون که چشمهٔ قند است لعلِ نوشین‌ات / سخن بگوی و ز طوطی، شِکَر دریغ مدار",
        "explanation": ""
      },
      {
        "text": "مکارمِ تو به آفاق می‌بَرَد شاعر / از او وظیفه و زادِ سفر دریغ مدار",
        "explanation": ""
      },
      {
        "text": "چو ذکرِ خیر طلب می‌کنی سخن این است / که در بهایِ سخن سیم و زر دریغ مدار",
        "explanation": ""
      },
      {
        "text": "غبارِ غم بِرَوَد، حال خوش شود حافظ / تو آبِ دیده از این ره‌گذر دریغ مدار",
        "explanation": ""
      }
    ]
  },
  {
    "title": "غزل شمارهٔ ۲۴۸ حافظ",
    "verses": [
      {
        "text": "ای صبا نَکهَتی از کویِ فُلانی به من آر / زار و بیمارِ غَمَم راحتِ جانی به من آر",
        "explanation": ""
      },
      {
        "text": "قلب بی‌حاصلِ ما را بزن اکسیرِ مراد / یعنی از خاکِ درِ دوست نشانی به من آر",
        "explanation": ""
      },
      {
        "text": "در کمینگاه نظر با دلِ خویشم جنگ است / ز ابرو و غمزهٔ او تیر و کمانی به من آر",
        "explanation": ""
      },
      {
        "text": "در غریبی و فِراق و غمِ دل پیر شدم / ساغرِ مِی ز کفِ تازه جوانی به من آر",
        "explanation": ""
      },
      {
        "text": "منکران را هم از این مِی دو سه ساغر بچشان / وگر ایشان نَستانند روانی به من آر",
        "explanation": ""
      },
      {
        "text": "ساقیا عشرتِ امروز به فردا مَفِکَن / یا ز دیوانِ قضا خطِّ امانی به من آر",
        "explanation": ""
      },
      {
        "text": "دلم از دست بِشُد دوش چو حافظ می‌گفت / کای صَبا نَکهَتی از کویِ فلانی به من آر",
        "explanation": ""
      }
    ]
  },
  {
    "title": "غزل شمارهٔ ۲۴۹ حافظ",
    "verses": [
      {
        "text": "ای صبا نَکهَتی از خاکِ رَهِ یار بیار / بِبَر اندوهِ دل و مژدهٔ دل‌دار بیار",
        "explanation": ""
      },
      {
        "text": "نکته‌ای روح‌فَزا از دهنِ دوست بگو / نامه‌ای خوش خبر از عالَمِ اسرار بیار",
        "explanation": ""
      },
      {
        "text": "تا مُعَطَّر کُنَم از لطفِ نسیمِ تو مَشام / شَمِّه‌ای از نَفَحاتِ نفسِ یار بیار",
        "explanation": ""
      },
      {
        "text": "به وفایِ تو که خاکِ رَهِ آن یارِ عزیز / بی‌غباری که پدید آید از اغیار بیار",
        "explanation": ""
      },
      {
        "text": "گَردی از ره‌گذرِ دوست به کوریِ رقیب / بهرِ آسایش این دیدهٔ خون‌بار بیار",
        "explanation": ""
      },
      {
        "text": "خامی و ساده‌دلی شیوهٔ جانبازان نیست / خبری از بَرِ آن دل‌بر عیّار بیار",
        "explanation": ""
      },
      {
        "text": "شُکر آن را که تو در عِشرتی ای مرغِ چمن / به اسیرانِ قفس مژدهٔ گل‌زار بیار",
        "explanation": ""
      },
      {
        "text": "کامِ جان تلخ شد از صبر که کردم بی‌دوست / عشوه‌ای زان لبِ شیرین شِکربار بیار",
        "explanation": ""
      },
      {
        "text": "روزگاریست که دل چهرهٔ مقصود ندید / ساقیا آن قدحِ آینه‌کردار بیار",
        "explanation": ""
      },
      {
        "text": "دلقِ حافظ به چه ارزد؟ به مِی‌اش رنگین کن / وان گَهَش مست و خراب از سَرِ بازار بیار",
        "explanation": ""
      }
    ]
  },
  {
    "title": "غزل شمارهٔ ۲۵۰ حافظ",
    "verses": [
      {
        "text": "روی بِنْمای و وجودِ خودم از یاد بِبَر / خِرمنِ سوختگان را همه گو باد بِبَر",
        "explanation": ""
      },
      {
        "text": "ما چو دادیم دل و دیده به طوفانِ بلا / گو بیا سیلِ غم و خانه ز بنیاد بِبَر",
        "explanation": ""
      },
      {
        "text": "زلفِ چون عَنبَرِ خامَش که ببوید؟ هیهات / ای دلِ خامْ طمع، این سخن از یاد بِبَر",
        "explanation": ""
      },
      {
        "text": "سینه گو شعلهٔ آتشکدهٔ فارس بِکُش / دیده گو آبِ رخِ دجلهٔ بغداد بِبَر",
        "explanation": ""
      },
      {
        "text": "دولتِ پیرِ مغان باد که باقی سهل است / دیگری گو برو و نامِ من از یاد بِبَر",
        "explanation": ""
      },
      {
        "text": "سعی نابرده در این راه به جایی نرسی / مزد اگر می‌طلبی طاعتِ استاد بِبَر",
        "explanation": ""
      },
      {
        "text": "روزِ مرگم نفسی وعدهٔ دیدار بده / وان گَهَم تا به لَحَد فارغ و آزاد بِبَر",
        "explanation": ""
      },
      {
        "text": "دوش می‌گفت به مژگانِ درازت بِکُشم / یا رب از خاطرش اندیشهٔ بیداد بِبَر",
        "explanation": ""
      },
      {
        "text": "حافظ اندیشه کن از نازکیِ خاطرِ یار / برو از دَرگَهَش این ناله و فریاد بِبَر",
        "explanation": ""
      }
    ]
  },
  {
    "title": "غزل شمارهٔ ۲۵۱ حافظ",
    "verses": [
      {
        "text": "شبِ وصل است و طی شد نامهٔ هَجر / «سلامٌ فیهِ حَتّی مَطْلَعِ الفَجْر»",
        "explanation": ""
      },
      {
        "text": "دلا در عاشقی ثابت‌قدم باش / که در این رَه نباشد کار بی‌اجر",
        "explanation": ""
      },
      {
        "text": "من از رندی نخواهم کرد توبه / و لو آذَیتَنی بِالهَجرِ و الحَجر",
        "explanation": ""
      },
      {
        "text": "برآی ای صبحِ روشن‌دل خدا را / که بس تاریک می‌بینم شبِ هَجر",
        "explanation": ""
      },
      {
        "text": "دلم رفت و ندیدم رویِ دل‌دار / فَغان از این تَطاول، آه از این زَجر",
        "explanation": ""
      },
      {
        "text": "وفا خواهی، جفاکَش باش حافظ / فَاِنَّ الرِبْحَ و الْخُسرانَ فِی التَّجْر",
        "explanation": ""
      }
    ]
  },
  {
    "title": "غزل شمارهٔ ۲۵۲ حافظ",
    "verses": [
      {
        "text": "گر بُوَد عمر، به میخانه رَسَم بارِ دِگَر / بجز از خدمتِ رندان نکنم کارِ دِگَر",
        "explanation": ""
      },
      {
        "text": "خُرَّم آن روز که با دیدهٔ گریان بِرَوَم / تا زنم آب درِ میکده یک بارِ دگر",
        "explanation": ""
      },
      {
        "text": "معرفت نیست در این قوم خدا را سَبَبی / تا بَرَم گوهرِ خود را به خریدارِ دگر",
        "explanation": ""
      },
      {
        "text": "یار اگر رفت و حقِ صحبتِ دیرین نشناخت / حاشَ لِلَّه که رَوَم من ز پِیِ یارِ دگر",
        "explanation": ""
      },
      {
        "text": "گر مساعد شَوَدَم دایرهٔ چرخِ کبود / هم به دست آورمش باز به پرگارِ دگر",
        "explanation": ""
      },
      {
        "text": "عافیت می‌طلبد خاطرم ار بگذارند / غمزهٔ شوخَش و آن طرهٔ طَرّارِ دگر",
        "explanation": ""
      },
      {
        "text": "راز سربستهٔ ما بین که به دستان گفتند / هر زمان با دف و نی بر سرِ بازارِ دگر",
        "explanation": ""
      },
      {
        "text": "هر دم از درد بنالم که فلک هر ساعت / کُنَدَم قصدِ دلِ ریش به آزارِ دگر",
        "explanation": ""
      },
      {
        "text": "بازگویم نه در این واقعه حافظ تنهاست / غرقه گشتند در این بادیه بسیارِ دگر",
        "explanation": ""
      }
    ]
  },
  {
    "title": "غزل شمارهٔ ۲۵۳ حافظ",
    "verses": [
      {
        "text": "ای خُرَّم از فروغِ رُخَت لاله زارِ عمر / بازآ که ریخت بی گُلِ رویت بهارِ عمر",
        "explanation": ""
      },
      {
        "text": "از دیده گر سرشک چو باران چِکَد رواست / کاندر غمت چو برق بِشُد روزگارِ عمر",
        "explanation": ""
      },
      {
        "text": "این یک دو دَم که مهلتِ دیدار ممکن است / دریاب کارِ ما که نه پیداست کارِ عمر",
        "explanation": ""
      },
      {
        "text": "تا کی مِی صَبوح و شِکرخوابِ بامداد / هشیار گَرد، هان که گذشت اختیارِ عمر",
        "explanation": ""
      },
      {
        "text": "دی در گذار بود و نظر سویِ ما نکرد / بیچاره دل که هیچ ندید از گذارِ عمر",
        "explanation": ""
      },
      {
        "text": "اندیشه از محیطِ فنا نیست هر که را / بر نقطهٔ دهانِ تو باشد مدارِ عمر",
        "explanation": ""
      },
      {
        "text": "در هر طرف ز خیلِ حوادث کمین‌گهیست / زان رو عِنان‌گسسته دَوانَد سوارِ عمر",
        "explanation": ""
      },
      {
        "text": "بی عمر زنده‌ام من و این بس عجب مدار / روز فِراق را که نَهَد در شمارِ عمر",
        "explanation": ""
      },
      {
        "text": "حافظ سخن بگوی که بر صفحهٔ جهان / این نقش مانَد از قَلَمَت یادگارِ عمر",
        "explanation": ""
      }
    ]
  },
  {
    "title": "غزل شمارهٔ ۲۵۴ حافظ",
    "verses": [
      {
        "text": "دیگر ز شاخِ سروِ سَهی بلبلِ صبور / گلبانگ زد که چشمِ بد از رویِ گُل به دور",
        "explanation": ""
      },
      {
        "text": "ای گُل به شُکرِ آن که تویی پادشاهِ حُسن / با بلبلانِ بی‌دلِ شیدا مَکُن غرور",
        "explanation": ""
      },
      {
        "text": "از دستِ غیبتِ تو شکایت نمی‌کنم / تا نیست غیبتی نَبُوَد لذّتِ حضور",
        "explanation": ""
      },
      {
        "text": "گر دیگران به عیش و طَرَب خُرَّمَند و شاد / ما را غمِ نگار بُوَد مایهٔ سُرور",
        "explanation": ""
      },
      {
        "text": "زاهد اگر به حور و قصور است امیدوار / ما را شرابخانه قصور است و یار حور",
        "explanation": ""
      },
      {
        "text": "مِی خور به بانگِ چنگ و مخور غصه ور کسی / گوید تو را که باده مخور گو هُوَالْغَفُور",
        "explanation": ""
      },
      {
        "text": "حافظ شکایت از غمِ هجران چه می‌کنی؟ / در هِجر وصل باشد و در ظلمت است نور",
        "explanation": ""
      }
    ]
  },
  {
    "title": "غزل شمارهٔ ۲۵۵ حافظ",
    "verses": [
      {
        "text": "یوسفِ گم گشته بازآید به کنعان، غم مخور / کلبهٔ احزان شَوَد روزی گلستان، غم مخور",
        "explanation": ""
      },
      {
        "text": "ای دل غمدیده، حالت بِه شود، دل بَد مکن / وین سرِ شوریده باز آید به سامان غم مخور",
        "explanation": ""
      },
      {
        "text": "گر بهارِ عمر باشد باز بر تختِ چمن / چتر گل در سر کَشی، ای مرغِ خوشخوان غم مخور",
        "explanation": ""
      },
      {
        "text": "دورِ گردون گر دو روزی بر مرادِ ما نرفت / دائماً یکسان نباشد حالِ دوران غم مخور",
        "explanation": ""
      },
      {
        "text": "هان مَشو نومید چون واقِف نِه‌ای از سِرِّ غیب / باشد اندر پرده بازی‌هایِ پنهان غم مخور",
        "explanation": ""
      },
      {
        "text": "ای دل اَر سیلِ فنا بنیادِ هستی بَرکَنَد / چون تو را نوح است کشتیبان، ز طوفان غم مخور",
        "explanation": ""
      },
      {
        "text": "در بیابان گر به شوقِ کعبه خواهی زد قدم / سرزنش‌ها گر کُنَد خارِ مُغیلان غم مخور",
        "explanation": ""
      },
      {
        "text": "گرچه منزل بس خطرناک است و مقصد بس بعید / هیچ راهی نیست کآن را نیست پایان، غم مخور",
        "explanation": ""
      },
      {
        "text": "حال ما در فُرقت جانان و اِبرامِ رقیب / جمله می‌داند خدایِ حالْ‌گردان غم مخور",
        "explanation": ""
      },
      {
        "text": "حافظا در کُنجِ فقر و خلوتِ شب‌هایِ تار / تا بُوَد وِردَت دعا و درس قرآن غم مخور",
        "explanation": ""
      }
    ]
  },
  {
    "title": "غزل شمارهٔ ۲۵۶ حافظ",
    "verses": [
      {
        "text": "نصیحتی کُنَمَت بشنو و بهانه مَگیر / هر آنچه ناصِحِ مُشْفِق بگویَدَت بپذیر",
        "explanation": ""
      },
      {
        "text": "ز وصلِ رویِ جوانان تَمَتُّعی بردار / که در کمینگهِ عمر است مَکرِ عالَمِ پیر",
        "explanation": ""
      },
      {
        "text": "نَعیم هر دو جهان پیش عاشقان به جوی / که این متاعِ قلیل است و آن عَطایِ کثیر",
        "explanation": ""
      },
      {
        "text": "معاشری خوش و رودی بساز می‌خواهم / که دردِ خویش بگویم به نالهٔ بَم و زیر",
        "explanation": ""
      },
      {
        "text": "بر آن سَرَم که نَنوشَم مِی و گُنَه نکنم / اگر موافقِ تدبیرِ من شَوَد تقدیر",
        "explanation": ""
      },
      {
        "text": "چو قسمتِ ازلی بی‌حضورِ ما کردند / گر اندکی نه به وِفقِ رضاست خرده مگیر",
        "explanation": ""
      },
      {
        "text": "چو لاله در قَدَحم ریز ساقیا مِی و مُشک / که نقشِ خالِ نگارم نمی‌رود ز ضمیر",
        "explanation": ""
      },
      {
        "text": "بیار ساغرِ دُرِّ خوشاب ای ساقی / حسود گو کَرَمِ آصفی ببین و بمیر",
        "explanation": ""
      },
      {
        "text": "به عزمِ توبه نهادم قدح ز کف صد بار / ولی کرشمهٔ ساقی نمی‌کُنَد تقصیر",
        "explanation": ""
      },
      {
        "text": "مِی دوساله و محبوبِ چارده ساله / همین بس است مرا صُحبتِ صَغیر و کَبیر",
        "explanation": ""
      },
      {
        "text": "دل رمیدهٔ ما را که پیش می‌گیرد؟ / خبر دهید به مجنونِ خسته از زنجیر",
        "explanation": ""
      },
      {
        "text": "حدیثِ توبه در این بزمگه مگو حافظ / که ساقیان کمان ابرویَت زَنَند به تیر",
        "explanation": ""
      }
    ]
  },
  {
    "title": "غزل شمارهٔ ۲۵۷ حافظ",
    "verses": [
      {
        "text": "روی بِنْما و مرا گو که ز جان دل برگیر / پیشِ شمع آتشِ پروانه به جان گو درگیر",
        "explanation": ""
      },
      {
        "text": "در لبِ تشنهٔ ما بین و مدار آب دریغ / بر سَرِ کُشتهٔ خویش آی و ز خاکَش برگیر",
        "explanation": ""
      },
      {
        "text": "تَرکِ درویش مگیر ار نَبُوَد سیم و زَرَش / در غَمَت سیمْ شُمار اشک و رُخَش را زر گیر",
        "explanation": ""
      },
      {
        "text": "چنگ بِنْواز و بساز ار نَبُوَد عود چه باک؟ / آتشم عشق و دلم عود و تَنَم مِجمَر گیر",
        "explanation": ""
      },
      {
        "text": "در سَماع آی و ز سر خرقه برانداز و برقص / ور نه با گوشه رو و خرقهٔ ما در سر گیر",
        "explanation": ""
      },
      {
        "text": "صوف بَرکَش ز سر و بادهٔ صافی دَرکَش / سیم در باز و به زر سیمبَری در بر گیر",
        "explanation": ""
      },
      {
        "text": "دوست گو یار شو و هر دو جهان دشمن باش / بخت گو پشت مَکُن، رویِ زمین لشکر گیر",
        "explanation": ""
      },
      {
        "text": "میل رفتن مَکُن ای دوست دَمی با ما باش / بر لبِ جوی، طرب جوی و به کف ساغر گیر",
        "explanation": ""
      },
      {
        "text": "رفته گیر از بَرَم و زآتش و آبِ دل و چشم / گونه‌ام زرد و لبم خشک و کنارم تَر گیر",
        "explanation": ""
      },
      {
        "text": "حافظ آراسته کن بزم و بگو واعظ را / که ببین مجلسم و تَرکِ سَرِ منبر گیر",
        "explanation": ""
      }
    ]
  },
  {
    "title": "غزل شمارهٔ ۲۵۸ حافظ",
    "verses": [
      {
        "text": "هزار شُکر که دیدم به کامِ خویشت باز / ز رویِ صدق و صفا گشته با دلم دَمساز",
        "explanation": ""
      },
      {
        "text": "رَوَندگانِ طریقت رَهِ بلا سِپَرَند / رفیقِ عشق چه غم دارد از نَشیب و فراز",
        "explanation": ""
      },
      {
        "text": "غمِ حبیب نهان بِه ز گفت و گوی رقیب / که نیست سینهٔ اربابِ کینه‌، محرمِ راز",
        "explanation": ""
      },
      {
        "text": "اگر چه حُسنِ تو از عشقِ غیر مُستَغنی‌ست / من آن نیَم که از این عشق‌بازی آیم باز",
        "explanation": ""
      },
      {
        "text": "چه گویَمَت که ز سوزِ درون چه می‌بینم / ز اشک پُرس حکایت که من نیَم غَمّاز",
        "explanation": ""
      },
      {
        "text": "چه فتنه بود که مَشّاطِهٔ قضا انگیخت / که کرد نرگسِ مستش سیَه به سرمهٔ ناز",
        "explanation": ""
      },
      {
        "text": "بدین سپاس که مجلس مُنَوَّر است به دوست / گَرَت چو شمع جفایی رِسَد بسوز و بساز",
        "explanation": ""
      },
      {
        "text": "غَرَض کِرشمهٔ حُسن است ور نه حاجت نیست / جمالِ دولتِ محمود را به زلفِ ایاز",
        "explanation": ""
      },
      {
        "text": "غزل سُرایی ناهید صرفه‌ای نَبَرَد / در آن مَقام که حافظ برآورد آواز",
        "explanation": ""
      }
    ]
  },
  {
    "title": "غزل شمارهٔ ۲۵۹ حافظ",
    "verses": [
      {
        "text": "منم که دیده به دیدارِ دوست کردم باز / چه شُکر گویَمَت ای کارسازِ بنده نواز",
        "explanation": ""
      },
      {
        "text": "نیازمندِ بلا گو رخ از غبار مَشوی / که کیمیایِ مراد است، خاکِ کویِ نیاز",
        "explanation": ""
      },
      {
        "text": "ز مشکلاتِ طریقت عِنان مَتاب ای دل / که مردِ راه نَیَندیشَد از نَشیب و فَراز",
        "explanation": ""
      },
      {
        "text": "طهارت ار نه به خونِ جگر کُنَد عاشق / به قولِ مُفتیِ عشقش درست نیست نماز",
        "explanation": ""
      },
      {
        "text": "در این مَقامِ مجازی به جز پیاله مگیر / در این سراچهٔ بازیچه، غیرِ عشق مَباز",
        "explanation": ""
      },
      {
        "text": "به نیمْ بوسه دعایی بخر ز اهلِ دلی / که کِیدِ دشمنت از جان و جسم دارد باز",
        "explanation": ""
      },
      {
        "text": "فِکَنْد زمزمهٔ عشق در حجاز و عراق / نوایِ بانگِ غزلهایِ حافظ از شیراز",
        "explanation": ""
      }
    ]
  },
  {
    "title": "غزل شمارهٔ ۲۶۰ حافظ",
    "verses": [
      {
        "text": "ای سروِ نازِ حُسن که خوش می‌روی به ناز / عُشّاق را به نازِ تو هر لحظه صد نیاز",
        "explanation": ""
      },
      {
        "text": "فرخنده باد طلعتِ خوبت که در ازل / بُبْریده‌اند بر قدِ سَرْوَت قبایِ ناز",
        "explanation": ""
      },
      {
        "text": "آن را که بویِ عَنبر زلفِ تو آرزوست / چون عود گو بر آتشِ سودا بسوز و ساز",
        "explanation": ""
      },
      {
        "text": "پروانه را ز شمع بُوَد سوزِ دل، ولی / بی شمعِ عارضِ تو دلم را بُوَد گداز",
        "explanation": ""
      },
      {
        "text": "صوفی که بی تو توبه ز مِی کرده بود، دوش / بِشْکَست عهد، چون درِ میخانه دید باز",
        "explanation": ""
      },
      {
        "text": "از طعنهٔ رقیب نگردد عیارِ من / چون زر اگر برَند مرا درِ دهانِ گاز",
        "explanation": ""
      },
      {
        "text": "دل کز طوافِ کعبهٔ کویت وقوف یافت / از شوقِ آن حریم ندارد سرِ حجاز",
        "explanation": ""
      },
      {
        "text": "هر دَم به خونِ دیده چه حاجت وضو؟ چو نیست / بی طاقِ ابروی تو نمازِ مرا جواز",
        "explanation": ""
      },
      {
        "text": "چون باده باز بر سرِ خُم رفت کف زنان / حافظ که دوش از لبِ ساقی شَنید راز",
        "explanation": ""
      }
    ]
  },
  {
    "title": "غزل شمارهٔ ۲۶۱ حافظ",
    "verses": [
      {
        "text": "درآ که در دلِ خسته توان درآید باز / بیا که در تنِ مُرده رَوان درآید باز",
        "explanation": ""
      },
      {
        "text": "بیا که فُرقَتِ تو چشمِ من چُنان در بست / که فتحِ بابِ وصالت مگر گشاید باز",
        "explanation": ""
      },
      {
        "text": "غمی که چون سپهِ زنگ، مُلکِ دل بگرفت / ز خیلِ شادیِ رومِ رُخَت زُدایَد باز",
        "explanation": ""
      },
      {
        "text": "به پیشِ آینهٔ دل هر آن چه می‌دارم / بجز خیالِ جمالت نمی‌نماید باز",
        "explanation": ""
      },
      {
        "text": "بدان مَثَل که شب آبستن است روز از تو / ستاره می‌شِمُرَم تا که شب چه زاید باز",
        "explanation": ""
      },
      {
        "text": "بیا که بلبلِ مطبوعِ خاطرِ حافظ / به بویِ گُلبُنِ وصلِ تو می‌سُراید باز",
        "explanation": ""
      }
    ]
  },
  {
    "title": "غزل شمارهٔ ۲۶۲ حافظ",
    "verses": [
      {
        "text": "حالِ خونین دلان که گوید باز؟ / وز فلک خونِ خُم که جوید باز؟",
        "explanation": ""
      },
      {
        "text": "شرمش از چشمِ مِی پرستان باد / نرگسِ مست اگر بروید باز",
        "explanation": ""
      },
      {
        "text": "جز فَلاطونِ خُم نشینِ شراب / سِرِّ حکمت به ما که گوید باز؟",
        "explanation": ""
      },
      {
        "text": "هر که چون لاله کاسه گَردان شد / زین جفا رُخ به خون بشوید باز",
        "explanation": ""
      },
      {
        "text": "نَگُشایَد دلم چو غنچه اگر / ساغری از لبش نبوید باز",
        "explanation": ""
      },
      {
        "text": "بس که در پرده چنگ گفت سخن / بِبُرَش موی تا نَمویَد باز",
        "explanation": ""
      },
      {
        "text": "گِردِ بیتُ الحَرامِ خُم حافظ / گر نمیرد به سَر بپوید باز",
        "explanation": ""
      }
    ]
  },
  {
    "title": "غزل شمارهٔ ۲۶۳ حافظ",
    "verses": [
      {
        "text": "بیا و کَشتیِ ما در شَطِ شراب انداز / خروش و وِلوِله در جانِ شیخ و شاب انداز",
        "explanation": ""
      },
      {
        "text": "مرا به کَشتیِ باده درافکن ای ساقی / که گفته‌اند نِکویی کن و در آب انداز",
        "explanation": ""
      },
      {
        "text": "ز کویِ میکده برگشته‌ام ز راهِ خَطا / مرا دِگَر ز کَرَم با رَهِ صواب انداز",
        "explanation": ""
      },
      {
        "text": "بیار زان مِی گلرنگِ مشک بو جامی / شرارِ رَشک و حسد در دلِ گلاب انداز",
        "explanation": ""
      },
      {
        "text": "اگر چه مست و خرابم، تو نیز لطفی کن / نظر بر این دلِ سرگشتهٔ خراب انداز",
        "explanation": ""
      },
      {
        "text": "به نیمْ شب اَگَرَت آفتاب می‌باید / ز رویِ دخترِ گُلْچِهرِ رَز نقاب انداز",
        "explanation": ""
      },
      {
        "text": "مَهِل که روزِ وفاتم به خاک بسپارند / مرا به میکده بَر، در خُمِ شراب انداز",
        "explanation": ""
      },
      {
        "text": "ز جورِ چرخ چو حافظ به جان رسید دلت / به سویِ دیو مِحَن ناوَکِ شهاب انداز",
        "explanation": ""
      }
    ]
  },
  {
    "title": "غزل شمارهٔ ۲۶۴ حافظ",
    "verses": [
      {
        "text": "خیز و در کاسهٔ زر آبِ طَرَبناک انداز / پیشتر زان که شَوَد کاسهٔ سَر خاک‌ انداز",
        "explanation": ""
      },
      {
        "text": "عاقبت منزلِ ما وادیِ خاموشان است / حالیا غُلغُله در گنبدِ افلاک انداز",
        "explanation": ""
      },
      {
        "text": "چشمِ آلوده‌نظر، از رخِ جانان دور است / بر رخِ او نظر از آینهٔ پاک انداز",
        "explanation": ""
      },
      {
        "text": "به سرِ سبزِ تو ای سرو که گر خاک شَوَم / ناز از سَر بِنِه و سایه بر این خاک انداز",
        "explanation": ""
      },
      {
        "text": "دلِ ما را که ز مارِ سرِ زلفِ تو بِخَست / از لبِ خود به شفاخانهٔ تریاک انداز",
        "explanation": ""
      },
      {
        "text": "مُلکِ این مزرعه دانی که ثباتی ندهد / آتشی از جگرِ جام، در املاک انداز",
        "explanation": ""
      },
      {
        "text": "غسل در اشک زدم کَاهلِ طریقت گویند / پاک شو اول و پس دیده بر آن پاک انداز",
        "explanation": ""
      },
      {
        "text": "یا رب آن زاهدِ خودبین که به جز عیب ندید / دودِ آهیش در آیینهٔ اِدراک انداز",
        "explanation": ""
      },
      {
        "text": "چون گُل از نَکهَتِ او جامه قبا کن حافظ / وین قبا در رَهِ آن قامتِ چالاک انداز",
        "explanation": ""
      }
    ]
  },
  {
    "title": "غزل شمارهٔ ۲۶۵ حافظ",
    "verses": [
      {
        "text": "برنیامد از تمنّایِ لَبَت کامم هنوز / بر امید جامِ لعلت دُردی آشامم هنوز",
        "explanation": ""
      },
      {
        "text": "روز اول رفت دینم در سرِ زلفین تو / تا چه خواهد شد در این سودا سرانجامم هنوز",
        "explanation": ""
      },
      {
        "text": "ساقیا یک جرعه‌ای زان آبِ آتش‌گون که من / در میانِ پُختگانِ عشقِ او خامم هنوز",
        "explanation": ""
      },
      {
        "text": "از خطا گفتم شبی زلفِ تو را مُشکِ خُتَن / می‌زند هر لحظه تیغی مو بر اندامم هنوز",
        "explanation": ""
      },
      {
        "text": "پرتوِ رویِ تو تا در خلوتم دید آفتاب / می‌رود چون سایه هر دَم، بر در و بامم هنوز",
        "explanation": ""
      },
      {
        "text": "نام من رفته‌ست روزی بر لبِ جانان به سَهو / اهلِ دل را بویِ جان می‌آید از نامم هنوز",
        "explanation": ""
      },
      {
        "text": "در ازل داده‌ست ما را ساقیِ لعلِ لبت / جرعهٔ جامی که من مَدهوشِ آن جامم هنوز",
        "explanation": ""
      },
      {
        "text": "ای که گفتی جان بده تا باشَدَت آرامِ جان / جان به غم‌هایش سپردم، نیست آرامم هنوز",
        "explanation": ""
      },
      {
        "text": "در قلم آورد حافظ قصهٔ لَعلِ لَبَش / آب حیوان می‌رود هر دَم ز اقلامم هنوز",
        "explanation": ""
      }
    ]
  },
  {
    "title": "غزل شمارهٔ ۲۶۶ حافظ",
    "verses": [
      {
        "text": "دلم رمیدهٔ لولی‌وَشیست شورانگیز / دروغ‌وَعده و قَتّال‌وَضع و رنگ‌آمیز",
        "explanation": ""
      },
      {
        "text": "فدایِ پیرهنِ چاکِ ماهرویان باد / هزار جامهٔ تقوی و خرقهٔ پرهیز",
        "explanation": ""
      },
      {
        "text": "خیالِ خالِ تو با خود به خاک خواهم برد / که تا ز خالِ تو خاکم شود عَبیرآمیز",
        "explanation": ""
      },
      {
        "text": "فرشته عشق نداند که چیست، ای ساقی / بِخواه جام و گلابی به خاکِ آدم ریز",
        "explanation": ""
      },
      {
        "text": "پیاله بر کفنم بند، تا سحرگهِ حَشر / به مِی ز دل بِبَرَم هولِ روزِ رستاخیز",
        "explanation": ""
      },
      {
        "text": "فقیر و خسته به درگاهت آمدم رحمی / که جز ولایِ تواَم نیستْ هیچْ دست آویز",
        "explanation": ""
      },
      {
        "text": "بیا که هاتفِ میخانه دوش با من گفت / که در مَقامِ رضا باش و از قَضا مَگریز",
        "explanation": ""
      },
      {
        "text": "میانِ عاشق و معشوق هیچ حائل نیست / تو خود حجابِ خودی حافظ از میان برخیز",
        "explanation": ""
      }
    ]
  },
  {
    "title": "غزل شمارهٔ ۲۶۷ حافظ",
    "verses": [
      {
        "text": "ای صبا گر بُگذری بر ساحلِ رودِ اَرَس / بوسه زن بر خاکِ آن وادی و مُشکین کُن نَفَس",
        "explanation": ""
      },
      {
        "text": "منزلِ سَلمی که بادَش هر دَم از ما صد سلام / پُر صدایِ ساربانان بینی و بانگِ جرس",
        "explanation": ""
      },
      {
        "text": "مَحمِلِ جانان ببوس، آن‌گه به زاری عَرضه دار / کز فِراقت سوختم ای مهربان فریاد رس",
        "explanation": ""
      },
      {
        "text": "من که قولِ ناصحان را خواندَمی قولِ رَباب / گوش‌مالی دیدم از هجران که اینم پند بس",
        "explanation": ""
      },
      {
        "text": "عشرتِ شب‌گیر کن، مِی نوش کاندر راهِ عشق / شَب‌رُوان را آشنایی‌هاست با میرِ عَسَس",
        "explanation": ""
      },
      {
        "text": "عشق‌بازی کارِ بازی نیست ای دل! سر بِباز / زان که گویِ عشق نَتْوان زد به چوگانِ هوس",
        "explanation": ""
      },
      {
        "text": "دل به رَغبت می‌سپارد جان به چشمِ مستِ یار / گر چه هشیاران ندادند اختیارِ خود به کس",
        "explanation": ""
      },
      {
        "text": "طوطیان در شِکَّرِستان کامرانی می‌کنند / و از تَحَسُّر دست بر سر می‌زند مسکین مگس",
        "explanation": ""
      },
      {
        "text": "نامِ حافظ گر برآید بر زبانِ کِلکِ دوست / از جنابِ حضرتِ شاهم بس است این مُلتَمَس",
        "explanation": ""
      }
    ]
  },
  {
    "title": "غزل شمارهٔ ۲۶۸ حافظ",
    "verses": [
      {
        "text": "گُلعِذاری ز گلستانِ جهان ما را بس / زین چمن سایهٔ آن سروِ روان ما را بس",
        "explanation": ""
      },
      {
        "text": "من و همصحبتیِ اهلِ ریا دورَم باد / از گرانانِ جهان، رَطلِ گران ما را بس",
        "explanation": ""
      },
      {
        "text": "قصرِ فردوس به پاداشِ عمل می‌بخشند / ما که رندیم و گدا، دیرِ مُغان ما را بس",
        "explanation": ""
      },
      {
        "text": "بنشین بر لبِ جوی و گذرِ عمر ببین / کاین اشارت ز جهانِ گذران، ما را بس",
        "explanation": ""
      },
      {
        "text": "نقدِ بازارِ جهان بِنگر و آزارِ جهان / گر شما را نه بس این سود و زیان ما را بس",
        "explanation": ""
      },
      {
        "text": "یار با ماست، چه حاجت که زیادت طلبیم؟ / دولتِ صحبتِ آن مونسِ جان ما را بس",
        "explanation": ""
      },
      {
        "text": "از درِ خویش خدا را به بهشتم مَفرست / که سرِ کویِ تو از کون و مکان ما را بس",
        "explanation": ""
      },
      {
        "text": "حافظ از مَشْرَبِ قسمت گِلِه ناانصافیست / طبعِ چون آب و غزل‌هایِ روان ما را بس",
        "explanation": ""
      }
    ]
  },
  {
    "title": "غزل شمارهٔ ۲۶۹ حافظ",
    "verses": [
      {
        "text": "دلا، رَفیقِ سفر بختِ نیکخواهت بس / نسیمِ روضهٔ شیراز، پیکِ راهت بس",
        "explanation": ""
      },
      {
        "text": "دگر ز منزلِ جانان سفر مَکُن درویش / که سِیرِ معنوی و کُنجِ خانقاهت بس",
        "explanation": ""
      },
      {
        "text": "وگر کمین بِگُشایَد غمی ز گوشهٔ دل / حریمِ درگهِ پیرِ مغان، پناهت بس",
        "explanation": ""
      },
      {
        "text": "به صَدرِ مَصْطَبه بنشین و ساغرِ مِی‌ نوش / که این قَدَر ز جهان، کسبِ مال و جاهَت بس",
        "explanation": ""
      },
      {
        "text": "زیادتی مَطَلَب، کار بر خود آسان کن / صُراحیِ مِیِ لعل و بُتی چو ماهَت بس",
        "explanation": ""
      },
      {
        "text": "فلک به مَردمِ نادان دهد زِمامِ مراد / تو اهل فضلی و دانش، همین گناهت بس",
        "explanation": ""
      },
      {
        "text": "هوایِ مسکن مألوف و عهدِ یارِ قدیم / ز رهروانِ سفرکرده، عذرخواهت بس",
        "explanation": ""
      },
      {
        "text": "به مِنَّتِ دگران خو مَکُن که در دو جهان / رضایِ ایزد و اِنعامِ پادشاهت بس",
        "explanation": ""
      },
      {
        "text": "به هیچ وِردِ دگر نیست حاجت ای حافظ / دعایِ نیمْ‌شب و درسِ صبحگاهت بس",
        "explanation": ""
      }
    ]
  },
  {
    "title": "غزل شمارهٔ ۲۷۰ حافظ",
    "verses": [
      {
        "text": "دردِ عشقی کشیده‌ام که مَپُرس / زهرِ هجری چشیده‌ام که مَپُرس",
        "explanation": ""
      },
      {
        "text": "گشته‌ام در جهان و آخرِ کار / دلبری برگزیده‌ام که مپرس",
        "explanation": ""
      },
      {
        "text": "آن چنان در هوایِ خاکِ دَرَش / می‌رود آبِ دیده‌ام که مپرس",
        "explanation": ""
      },
      {
        "text": "من به گوشِ خود از دهانش دوش / سخنانی شنیده‌ام که مپرس",
        "explanation": ""
      },
      {
        "text": "سویِ من لب چه می‌گَزی که مگوی / لبِ لعلی گَزیده‌ام که مپرس",
        "explanation": ""
      },
      {
        "text": "بی تو در کلبهٔ گداییِ خویش / رنج‌هایی کشیده‌ام که مپرس",
        "explanation": ""
      },
      {
        "text": "همچو حافظ غریب در رَهِ عشق / به مَقامی رسیده‌ام که مپرس",
        "explanation": ""
      }
    ]
  },
  {
    "title": "غزل شمارهٔ ۲۷۱ حافظ",
    "verses": [
      {
        "text": "دارم از زلفِ سیاهش گِلِه چندان که مَپُرس / که چُنان ز او شده‌ام بی سر و سامان که مَپُرس",
        "explanation": ""
      },
      {
        "text": "کَس به امّیدِ وفا ترکِ دل و دین مَکُناد / که چُنانم من از این کرده پشیمان که مپرس",
        "explanation": ""
      },
      {
        "text": "به یکی جرعه که آزارِ کَسَش در پِی نیست / زحمتی می‌کشم از مردمِ نادان که مپرس",
        "explanation": ""
      },
      {
        "text": "زاهد از ما به سلامت بگذر کـ‌این مِیِ لعل / دل و دین می‌برد از دست بدان سان که مپرس",
        "explanation": ""
      },
      {
        "text": "گفت‌وگوهاست در این راه که جان بُگْدازد / هر کسی عربده‌ای این که مبین آن که مپرس",
        "explanation": ""
      },
      {
        "text": "پارسایی و سلامت هَوَسم بود، ولی / شیوه‌ای می‌کند آن نرگسِ فَتّان که مپرس",
        "explanation": ""
      },
      {
        "text": "گفتم از گویِ فلک صورتِ حالی پرسم / گفت آن می‌کشم اندر خمِ چوگان که مپرس",
        "explanation": ""
      },
      {
        "text": "گفتمش زلف به خونِ که شکستی؟ گفتا / حافظ این قصه دراز است به قرآن که مپرس",
        "explanation": ""
      }
    ]
  },
  {
    "title": "غزل شمارهٔ ۲۷۲ حافظ",
    "verses": [
      {
        "text": "باز آی و دلِ تنگِ مرا مونس جان باش / وین سوخته را مَحرَمِ اسرارِ نهان باش",
        "explanation": ""
      },
      {
        "text": "زان باده که در میکدهٔ عشق فروشند / ما را دو سه ساغر بده و گو رمضان باش",
        "explanation": ""
      },
      {
        "text": "در خرقه چو آتش زدی ای عارفِ سالِک / جهدی کن و سرحلقهٔ رندانِ جهان باش",
        "explanation": ""
      },
      {
        "text": "دلدار که گفتا به تواَم دل نگران است / گو می‌رسم اینک به سلامت، نگران باش",
        "explanation": ""
      },
      {
        "text": "خون شد دلم از حسرتِ آن لعلِ روان بخش / ای دُرجِ محبت به همان مُهر و نشان باش",
        "explanation": ""
      },
      {
        "text": "تا بر دلش از غصه غباری نَنِشیند / ای سیلِ سرشک از عقبِ نامه روان باش",
        "explanation": ""
      },
      {
        "text": "حافظ که هوس می‌کندش جامِ جهان بین / گو در نظرِ آصفِ جمشید مکان باش",
        "explanation": ""
      }
    ]
  },
  {
    "title": "غزل شمارهٔ ۲۷۳ حافظ",
    "verses": [
      {
        "text": "اگر رفیقِ شفیقی، درست پیمان باش / حریفِ خانه و گرمابه و گلستان باش",
        "explanation": ""
      },
      {
        "text": "شِکَنجِ زلفِ پریشان به دستِ باد مده / مگو که خاطرِ عُشّاق، گو پریشان باش",
        "explanation": ""
      },
      {
        "text": "گَرَت هواست که با خِضْر هم‌نشین باشی / نهان ز چشمِ سِکَندَر چو آبِ حیوان باش",
        "explanation": ""
      },
      {
        "text": "زبورِ عشق نوازی نه کارِ هر مرغی است / بیا و نوگُلِ این بلبلِ غزل‌خوان باش",
        "explanation": ""
      },
      {
        "text": "طریقِ خدمت و آیینِ بندگی کردن / خدای را که رها کن، به ما و سلطان باش",
        "explanation": ""
      },
      {
        "text": "دگر به صیدِ حرم تیغ برمکش، زنهار / وز آن که با دلِ ما کرده‌ای پشیمان باش",
        "explanation": ""
      },
      {
        "text": "تو شمعِ انجمنی، یک‌زبان و یک‌دل شو / خیال و کوشش پروانه بین و خندان باش",
        "explanation": ""
      },
      {
        "text": "کمالِ دل‌بری و حُسن در نظربازی است / به شیوهٔ نظر، از نادرانِ دوران باش",
        "explanation": ""
      },
      {
        "text": "خموش حافظ و از جورِ یار ناله مکن / تو را که گفت که در رویِ خوب، حیران باش؟",
        "explanation": ""
      }
    ]
  },
  {
    "title": "غزل شمارهٔ ۲۷۴ حافظ",
    "verses": [
      {
        "text": "به دورِ لاله قدح گیر و بی‌ریا می‌باش / به بویِ گُل نفسی همدمِ صبا می‌باش",
        "explanation": ""
      },
      {
        "text": "نگویمت که همه ساله مِی پرستی کن / سه ماه مِی خور و نُه ماه پارسا می‌باش",
        "explanation": ""
      },
      {
        "text": "چو پیرِ سالِک عشقت به مِی حواله کند / بنوش و منتظرِ رحمتِ خدا می‌باش",
        "explanation": ""
      },
      {
        "text": "گَرَت هواست که چُون جَم به سِرِّ غیب رسی / بیا و همدمِ جامِ جهان‌نما می‌باش",
        "explanation": ""
      },
      {
        "text": "چو غنچه گر چه فروبستگی‌ست کارِ جهان / تو همچو بادِ بهاری گره‌گشا می‌باش",
        "explanation": ""
      },
      {
        "text": "وفا مجوی ز کس ور سخن نمی‌شنوی / به هرزه طالبِ سیمرغ و کیمیا می‌باش",
        "explanation": ""
      },
      {
        "text": "مریدِ طاعتِ بیگانگان مشو حافظ / ولی معاشرِ رندانِ پارسا می‌باش",
        "explanation": ""
      }
    ]
  },
  {
    "title": "غزل شمارهٔ ۲۷۵ حافظ",
    "verses": [
      {
        "text": "صوفی گُلی بچین و مُرَقَّع به خار بخش / وین زهدِ خشک را به مِی خوشگوار بخش",
        "explanation": ""
      },
      {
        "text": "طامات و شَطح در رَهِ آهنگِ چنگ نِه / تسبیح و طَیلَسان به مِی و مِیگُسار بخش",
        "explanation": ""
      },
      {
        "text": "زُهدِ گران که شاهد و ساقی نمی‌خرند / در حلقهٔ چمن به نسیمِ بهار بخش",
        "explanation": ""
      },
      {
        "text": "راهم شراب لعل زد ای میرِ عاشقان / خونِ مرا به چاهِ زَنَخدانِ یار بخش",
        "explanation": ""
      },
      {
        "text": "یا رب به وقتِ گُل، گُنَهِ بنده عفو کن / وین ماجرا به سروِ لبِ جویبار بخش",
        "explanation": ""
      },
      {
        "text": "ای آن که رَه به مشربِ مقصود بُرده‌ای / زین بحر، قطره‌ای به منِ خاکسار بخش",
        "explanation": ""
      },
      {
        "text": "شکرانه را که چشم تو رویِ بتان ندید / ما را به عفو و لطفِ خداوندگار بخش",
        "explanation": ""
      },
      {
        "text": "ساقی چو شاه نوش کند بادهٔ صَبوح / گو جامِ زر به حافظِ شب زنده دار بخش",
        "explanation": ""
      }
    ]
  },
  {
    "title": "غزل شمارهٔ ۲۷۶ حافظ",
    "verses": [
      {
        "text": "باغبان گر پنج‌روزی صحبتِ گل بایدش / بر جفایِ خارِ هجران صبرِ بلبل بایدش",
        "explanation": ""
      },
      {
        "text": "ای دل اندر بندِ زلفش از پریشانی مَنال / مرغِ زیرک چون به دام افتد تحمل بایدش",
        "explanation": ""
      },
      {
        "text": "رندِ عالم‌سوز را با مصلحت‌بینی چه‌کار / کار مُلک است آن که تدبیر و تأمل بایدش",
        "explanation": ""
      },
      {
        "text": "تکیه بر تقوی و دانش در طریقت کافری‌ست / راهرو گر صد هنر دارد توکل بایدش",
        "explanation": ""
      },
      {
        "text": "با چُنین زلف و رُخَش بادا نظربازی حرام / هر که روی یاسمین و جَعدِ سنبل بایدش",
        "explanation": ""
      },
      {
        "text": "نازها زان نرگسِ مستانه‌اش باید کشید / این دلِ شوریده تا آن جَعد و کاکُل بایدش",
        "explanation": ""
      },
      {
        "text": "ساقیا در گردشِ ساغر تعلل تا به چند / دور چون با عاشقان افتد تَسَلسُل بایدش",
        "explanation": ""
      },
      {
        "text": "کیست حافظ تا ننوشد باده بی‌آوازِ رود / عاشقِ مسکین چرا چندین تجمل بایدش",
        "explanation": ""
      }
    ]
  },
  {
    "title": "غزل شمارهٔ ۲۷۷ حافظ",
    "verses": [
      {
        "text": "فکرِ بلبل همه آن است که گُل شد یارش / گُل در اندیشه که چُون عشوه کُنَد در کارش",
        "explanation": ""
      },
      {
        "text": "دلربایی همه آن نیست که عاشق بِکُشَند / خواجه آن است که باشد غَمِ خدمتکارش",
        "explanation": ""
      },
      {
        "text": "جایِ آن است که خون موج زَنَد در دلِ لعل / زین تَغابُن که خَزَف می‌شکند بازارش",
        "explanation": ""
      },
      {
        "text": "بلبل از فیضِ گل آموخت سخن، ور نه نبود / این همه قول و غزل تعبیه در منقارش",
        "explanation": ""
      },
      {
        "text": "ای که در کوچهٔ معشوقهٔ ما می‌گُذَری / بر حذر باش، که سر می‌شکند دیوارش",
        "explanation": ""
      },
      {
        "text": "آن سفرکرده که صد قافله دل همرهِ اوست / هر کجا هست خدایا به سلامت دارش",
        "explanation": ""
      },
      {
        "text": "صحبت عافیتت گرچه خوش افتاد ای دل / جانبِ عشق عزیز است، فرومگذارش",
        "explanation": ""
      },
      {
        "text": "صوفیِ سرخوش از این دست که کج کرد کلاه / به دو جامِ دگر آشفته شود دستارش",
        "explanation": ""
      },
      {
        "text": "دلِ حافظ که به دیدارِ تو خوگر شده بود / نازپروردِ وصال است، مجو آزارش",
        "explanation": ""
      }
    ]
  },
  {
    "title": "غزل شمارهٔ ۲۷۸ حافظ",
    "verses": [
      {
        "text": "شرابِ تلخ می‌خواهم که مردافکن بُوَد زورش / که تا یک دَم بیاسایم ز دنیا و شر و شورش",
        "explanation": ""
      },
      {
        "text": "سِماطِ دَهرِ دون‌پرور ندارد شهدِ آسایش / مَذاقِ حرص و آز ای دل، بشو از تلخ و از شورَش",
        "explanation": ""
      },
      {
        "text": "بیاور مِی که نَتْوان شد ز مکرِ آسمان ایمن / به لَعبِ زهرهٔ چنگیّ و مرّیخِ سلحشورش",
        "explanation": ""
      },
      {
        "text": "کمندِ صیدِ بهرامی بیفکن، جامِ جم بردار / که من پیمودم این صحرا، نه بهرام است و نه گورش",
        "explanation": ""
      },
      {
        "text": "بیا تا در مِی صافیت رازِ دَهر بِنْمایم / به شرطِ آن که نَنْمایی به کج‌طبعانِ دل‌کورش",
        "explanation": ""
      },
      {
        "text": "نظر کردن به درویشان مُنافیِّ بزرگی نیست / سلیمان با چُنان حشمت، نظرها بود با مورش",
        "explanation": ""
      },
      {
        "text": "کمانِ ابرویِ جانان نمی‌پیچد سر از حافظ / ولیکن خنده می‌آید، بدین بازویِ بی‌زورش",
        "explanation": ""
      }
    ]
  },
  {
    "title": "غزل شمارهٔ ۲۷۹ حافظ",
    "verses": [
      {
        "text": "خوشا شیراز و وضعِ بی‌مثالش / خداوندا نگه دار از زَوالش",
        "explanation": ""
      },
      {
        "text": "ز رکن آباد ما صد لوحش الله / که عمرِ خضر می‌بخشد زلالش",
        "explanation": ""
      },
      {
        "text": "میانِ جعفرآباد و مُصَلّا / عَبیرآمیز می‌آید شِمالش",
        "explanation": ""
      },
      {
        "text": "به شیراز آی و فیضِ روحِ قدسی / بجوی از مردمِ صاحب کمالش",
        "explanation": ""
      },
      {
        "text": "که نامِ قند مصری برد آنجا؟ / که شیرینان ندادند اِنفِعالش",
        "explanation": ""
      },
      {
        "text": "صبا زان لولیِ شنگولِ سرمست / چه داری آگهی؟ چون است حالش؟",
        "explanation": ""
      },
      {
        "text": "گر آن شیرین پسر خونم بریزد / دلا چون شیرِ مادر کن حلالش",
        "explanation": ""
      },
      {
        "text": "مکن از خواب بیدارم خدا را / که دارم خلوتی خوش با خیالش",
        "explanation": ""
      },
      {
        "text": "چرا حافظ چو می‌ترسیدی از هجر / نکردی شُکرِ ایامِ وصالش؟",
        "explanation": ""
      }
    ]
  },
  {
    "title": "غزل شمارهٔ ۲۸۰ حافظ",
    "verses": [
      {
        "text": "چو برشکست صبا زلفِ عنبرافشانش / به هر شکسته که پیوست تازه شد جانش",
        "explanation": ""
      },
      {
        "text": "کجاست همنفسی؟ تا به شرح عرضه دَهَم / که دل چه می‌کشد از روزگارِ هجرانش",
        "explanation": ""
      },
      {
        "text": "زمانه از ورقِ گُل مثالِ رویِ تو بست / ولی ز شرمِ تو در غنچه کرد پنهانش",
        "explanation": ""
      },
      {
        "text": "تو خفته‌ای و نشد عشق را کرانه پدید / تبارک الله از این رَه که نیست پایانش",
        "explanation": ""
      },
      {
        "text": "جمالِ کعبه مگر عذرِ رهروان خواهد / که جانِ زنده دلان سوخت در بیابانش",
        "explanation": ""
      },
      {
        "text": "بدین شکستهٔ بیتُ الحَزَن که می‌آرد؟ / نشان یوسفِ دل از چَهِ زَنَخدانَش",
        "explanation": ""
      },
      {
        "text": "بگیرم آن سرِ زلف و به دستِ خواجه دهم / که سوخت حافظِ بی‌دل ز مکر و دستانش",
        "explanation": ""
      }
    ]
  },
  {
    "title": "غزل شمارهٔ ۲۸۱ حافظ",
    "verses": [
      {
        "text": "یا رب این نوگُلِ خندان که سپردی به مَنَش / می‌سپارم به تو از چشمِ حسودِ چَمَنَش",
        "explanation": ""
      },
      {
        "text": "گرچه از کویِ وفا گشت به صد مرحله دور / دور باد آفتِ دورِ فلک از جان و تَنَش",
        "explanation": ""
      },
      {
        "text": "گر به سرمنزل سلمی رَسی ای بادِ صبا / چشم دارم که سلامی برسانی ز مَنَش",
        "explanation": ""
      },
      {
        "text": "به ادب نافه گشایی کن از آن زلفِ سیاه / جای دل‌های عزیز است به هم بر مَزَنَش",
        "explanation": ""
      },
      {
        "text": "گو دلم حقِّ وفا با خط و خالت دارد / محترم دار در آن طُرِّهٔ عَنبرشِکَنَش",
        "explanation": ""
      },
      {
        "text": "در مقامی که به یادِ لبِ او مِی نوشند / سِفله آن مست، که باشد خبر از خویشتنش",
        "explanation": ""
      },
      {
        "text": "عِرض و مال از درِ میخانه نشاید اندوخت / هر که این آب خورَد رَخْت به دریا فِکَنَش",
        "explanation": ""
      },
      {
        "text": "هر که ترسد ز ملال اندُهِ عشقش نه حلال / سَرِ ما و قدمش یا لبِ ما و دهنش",
        "explanation": ""
      },
      {
        "text": "شعرِ حافظ همه بیتُ الْغَزَلِ معرفت است / آفرین بر نَفَسِ دلکَش و لطفِ سخنش",
        "explanation": ""
      }
    ]
  },
  {
    "title": "غزل شمارهٔ ۲۸۲ حافظ",
    "verses": [
      {
        "text": "بِبُرد از من قرار و طاقت و هوش / بتِ سنگین دلِ سیمین بناگوش",
        "explanation": ""
      },
      {
        "text": "نگاری چابکی شِنگی کُلَه دار / ظریفی مَه وشی تُرکی قباپوش",
        "explanation": ""
      },
      {
        "text": "ز تابِ آتشِ سودایِ عشقش / به سانِ دیگ دایم می‌زنم جوش",
        "explanation": ""
      },
      {
        "text": "چو پیراهن شوَم آسوده خاطر / گَرَش همچون قبا گیرم در آغوش",
        "explanation": ""
      },
      {
        "text": "اگر پوسیده گردد استخوانم / نگردد مِهرت از جانم فراموش",
        "explanation": ""
      },
      {
        "text": "دل و دینم دل و دینم بِبُرده‌ست / بَر و دوشش بَر و دوشش بَر و دوش",
        "explanation": ""
      },
      {
        "text": "دوایِ تو دوایِ توست حافظ / لبِ نوشش لبِ نوشش لبِ نوش",
        "explanation": ""
      }
    ]
  },
  {
    "title": "غزل شمارهٔ ۲۸۳ حافظ",
    "verses": [
      {
        "text": "سحر ز هاتفِ غیبم رسید مژده به گوش / که دورِ شاه شجاع است، مِی دلیر بنوش",
        "explanation": ""
      },
      {
        "text": "شد آن که اهلِ نظر بر کناره می‌رفتند / هزار گونه سخن در دهان و لب خاموش",
        "explanation": ""
      },
      {
        "text": "به صوتِ چنگ بگوییم آن حکایت‌ها / که از نهفتنِ آن دیگِ سینه می‌زد جوش",
        "explanation": ""
      },
      {
        "text": "شرابِ خانگیِ ترسِ محتسب خورده / به رویِ یار بنوشیم و بانگِ نوشانوش",
        "explanation": ""
      },
      {
        "text": "ز کویِ میکده دوشش به دوش می‌بُردند / امامِ شهر که سجاده می‌کشید به دوش",
        "explanation": ""
      },
      {
        "text": "دلا دلالتِ خیرت کنم به راهِ نجات / مکن به فسق مباهات و زهد هم مَفُروش",
        "explanation": ""
      },
      {
        "text": "محلِ نورِ تَجَلّیست رایِ انور شاه / چو قربِ او طلبی در صفایِ نیّت کوش",
        "explanation": ""
      },
      {
        "text": "به جز ثنایِ جلالش مساز وِردِ ضمیر / که هست گوشِ دلش محرمِ پیامِ سروش",
        "explanation": ""
      },
      {
        "text": "رموزِ مصلحتِ مُلک خسروان دانند / گدایِ گوشه نشینی تو حافظا مَخروش",
        "explanation": ""
      }
    ]
  },
  {
    "title": "غزل شمارهٔ ۲۸۴ حافظ",
    "verses": [
      {
        "text": "هاتفی از گوشهٔ میخانه دوش / گفت ببخشند گنه، مِی بنوش",
        "explanation": ""
      },
      {
        "text": "لطفِ الهی بِکُنَد کارِ خویش / مژدهٔ رحمت برساند سروش",
        "explanation": ""
      },
      {
        "text": "این خِرَدِ خام به میخانه بَر / تا مِیِ لعل آوَرَدَش خون به جوش",
        "explanation": ""
      },
      {
        "text": "گرچه وصالش نه به کوشش دهند / هر قَدَر ای دل که توانی بکوش",
        "explanation": ""
      },
      {
        "text": "لطفِ خدا بیشتر از جرمِ ماست / نکتهٔ سربسته چه دانی؟ خموش",
        "explanation": ""
      },
      {
        "text": "گوشِ من و حلقهٔ گیسویِ یار / رویِ من و خاکِ درِ مِی فروش",
        "explanation": ""
      },
      {
        "text": "رندیِ حافظ نه گناهیست صَعب / با کَرَمِ پادشه عیب پوش",
        "explanation": ""
      },
      {
        "text": "داورِ دین، شاه شجاع، آن که کرد / روحِ قدس حلقهٔ امرش به گوش",
        "explanation": ""
      },
      {
        "text": "ای مَلِکُ العَرش مرادش بده / و از خطرِ چشمِ بَدَش دار گوش",
        "explanation": ""
      }
    ]
  },
  {
    "title": "غزل شمارهٔ ۲۸۵ حافظ",
    "verses": [
      {
        "text": "در عهدِ پادشاهِ خطابخشِ جُرم پوش / حافظ قَرابه کَش شد و مفتی پیاله نوش",
        "explanation": ""
      },
      {
        "text": "صوفی ز کُنجِ صومعه با پایِ خُم نشست / تا دید محتسب که سَبو می‌کشد به دوش",
        "explanation": ""
      },
      {
        "text": "احوالِ شیخ و قاضی و شُربُ الیَهودِشان / کردم سؤال صبحدم از پیرِ مِی فروش",
        "explanation": ""
      },
      {
        "text": "گفتا نه گفتنیست سخن گرچه محرمی / دَرکَش زبان و پرده نگه دار و مِی بنوش",
        "explanation": ""
      },
      {
        "text": "ساقی بهار می‌رسد و وجهِ مِی نماند / فکری بکن که خونِ دل آمد ز غم به جوش",
        "explanation": ""
      },
      {
        "text": "عشق است و مفلسیّ و جوانیّ و نوبهار / عُذرم پذیر و جرم به ذیلِ کرم بپوش",
        "explanation": ""
      },
      {
        "text": "تا چند همچو شمع زبان آوری کنی؟ / پروانهٔ مراد رسید ای مُحِب خموش",
        "explanation": ""
      },
      {
        "text": "ای پادشاهِ صورت و معنی که مثل تو / نادیده هیچ دیده و نشنیده هیچ گوش",
        "explanation": ""
      },
      {
        "text": "چندان بمان که خرقهٔ اَزْرَق کُنَد قبول / بختِ جوانَت از فلکِ پیرِ ژِنده پوش",
        "explanation": ""
      }
    ]
  },
  {
    "title": "غزل شمارهٔ ۲۸۶ حافظ",
    "verses": [
      {
        "text": "دوش با من گفت پنهان کاردانی تیزهوش / وز شما پنهان نشاید کرد سِرِّ مِی‌فروش",
        "explanation": ""
      },
      {
        "text": "گفت آسان گیر بر خود کارها کز رویِ طبع / سخت می‌گردد جهان بر مردمانِ سخت‌کوش",
        "explanation": ""
      },
      {
        "text": "وان گَهَم دَر داد جامی کز فروغش بر فلک / زهره در رقص آمد و بَرْبَط زنان می‌گفت نوش",
        "explanation": ""
      },
      {
        "text": "با دلِ خونین لبِ خندان بیاور همچو جام / نی گَرَت زخمی رسد، آیی چو چنگ اندر خروش",
        "explanation": ""
      },
      {
        "text": "تا نگردی آشْنا زین پرده رَمزی نشنوی / گوشِ نامحرم نباشد جایِ پیغامِ سروش",
        "explanation": ""
      },
      {
        "text": "گوش کن پند ای پسر وز بهرِ دنیا غم مَخور / گفتمت چون دُر حدیثی، گر توانی داشت هوش",
        "explanation": ""
      },
      {
        "text": "در حریمِ عشق نَتْوان زد دَم از گفت و شنید / زان که آنجا جمله اعضا چشم باید بود و گوش",
        "explanation": ""
      },
      {
        "text": "بر بساطِ نکته‌دانان خودفروشی شرط نیست / یا سخن دانسته گو ای مردِ عاقل، یا خموش",
        "explanation": ""
      },
      {
        "text": "ساقیا مِی ده که رندی‌هایِ حافظ فهم کرد / آصِفِ صاحب‌قرانِ جرم‌بخشِ عیب‌پوش",
        "explanation": ""
      }
    ]
  },
  {
    "title": "غزل شمارهٔ ۲۸۷ حافظ",
    "verses": [
      {
        "text": "ای همه شکلِ تو مَطبوع و همه جایِ تو خوش / دلم از عشوهٔ شیرینِ شِکرخایِ تو خوش",
        "explanation": ""
      },
      {
        "text": "همچو گلبرگِ طَری هست وجودِ تو لطیف / همچو سروِ چمنِ خُلد سراپایِ تو خوش",
        "explanation": ""
      },
      {
        "text": "شیوه و نازِ تو شیرین، خط و خالِ تو مَلیح / چشم و ابرویِ تو زیبا، قد و بالایِ تو خوش",
        "explanation": ""
      },
      {
        "text": "هم گلستانِ خیالم ز تو پُر نقش و نگار / هم مَشامِ دلم از زلفِ سَمَن سایِ تو خوش",
        "explanation": ""
      },
      {
        "text": "در رَهِ عشق که از سیلِ بلا نیست گذار / کرده‌ام خاطرِ خود را به تمنایِ تو خوش",
        "explanation": ""
      },
      {
        "text": "شُکرِ چشمِ تو چه گویم؟ که بِدان بیماری / می‌کُنَد دَردِ مرا از رخِ زیبایِ تو خوش",
        "explanation": ""
      },
      {
        "text": "در بیابانِ طلب گرچه ز هر سو خطریست / می‌رود حافظِ بی‌دل به تَوَلّایِ تو خوش",
        "explanation": ""
      }
    ]
  },
  {
    "title": "غزل شمارهٔ ۲۸۸ حافظ",
    "verses": [
      {
        "text": "کنارِ آب و پایِ بید و طبعِ شعر و یاری خوش / معاشر دلبری شیرین و ساقی گُلعِذاری خوش",
        "explanation": ""
      },
      {
        "text": "الا ای دولتی طالع، که قدرِ وقت می‌دانی / گوارا بادَت این عِشرت که داری روزگاری خوش",
        "explanation": ""
      },
      {
        "text": "هر آن کس را که در خاطر ز عشقِ دلبری باریست / سِپندی گو بر آتش نِه، که دارد کار و باری خوش",
        "explanation": ""
      },
      {
        "text": "عروسِ طَبع را زیور ز فکرِ بِکر می‌بندم / بُوَد کز دستِ ایّامَم به دست اُفتَد نگاری خوش",
        "explanation": ""
      },
      {
        "text": "شبِ صحبت غنیمت دان و دادِ خوشدلی بِسْتان / که مهتابی دل افروز است و طَرْفِ لاله زاری خوش",
        "explanation": ""
      },
      {
        "text": "مِیی در کاسهٔ چشم است ساقی را بِنامیزد / که مستی می‌کند با عقل و می‌بخشد خُماری خوش",
        "explanation": ""
      },
      {
        "text": "به غفلت عمر شُد حافظ، بیا با ما به میخانه / که شنگولانِ خوش باشت، بیاموزند کاری خوش",
        "explanation": ""
      }
    ]
  },
  {
    "title": "غزل شمارهٔ ۲۸۹ حافظ",
    "verses": [
      {
        "text": "مَجمَعِ خوبی و لطف است عِذار چو مَهَش / لیکَنَش مِهر و وفا نیست خدایا بِدَهَش",
        "explanation": ""
      },
      {
        "text": "دلبرم شاهد و طفل است و به بازی روزی / بِکُشد زارم و در شرع نباشد گُنَهَش",
        "explanation": ""
      },
      {
        "text": "من همان بِه که از او نیک نگه دارم دل / که بد و نیک ندیده‌ست و ندارد نِگَهَش",
        "explanation": ""
      },
      {
        "text": "بویِ شیر از لبِ همچون شِکَرَش می‌آید / گرچه خون می‌چکد از شیوهٔ چشمِ سیَهَش",
        "explanation": ""
      },
      {
        "text": "چارده ساله بتی چابُکِ شیرین دارم / که به جان حلقه به گوش است مَهِ چاردَهَش",
        "explanation": ""
      },
      {
        "text": "از پِی آن گُلِ نورُستِه دلِ ما یارب / خود کجا شد که ندیدیم در این چند گَهَش",
        "explanation": ""
      },
      {
        "text": "یارِ دلدارِ من ار قلب بدین سان شِکَنَد / بِبَرَد زود به جانداریِ خود پادشهَش",
        "explanation": ""
      },
      {
        "text": "جان به شکرانه کنم صرف گَر آن دانهٔ دُر / صدفِ سینهٔ حافظ بُوَد آرامگَهَش",
        "explanation": ""
      }
    ]
  },
  {
    "title": "غزل شمارهٔ ۲۹۰ حافظ",
    "verses": [
      {
        "text": "دلم رمیده شد و غافلم منِ درویش / که آن شِکاریِ سرگشته را چه آمد پیش",
        "explanation": ""
      },
      {
        "text": "چو بید بر سرِ ایمانِ خویش می‌لرزم / که دل به دستِ کمان ابروییست کافِرکیش",
        "explanation": ""
      },
      {
        "text": "خیال حوصلهٔ بحر می‌پزد هیهات / چه‌هاست در سرِ این قطرهٔ مُحال اندیش!",
        "explanation": ""
      },
      {
        "text": "بنازم آن مژهٔ شوخِ عافیت کُش را / که موج می‌زندش آبِ نوش، بر سرِ نیش",
        "explanation": ""
      },
      {
        "text": "ز آستینِ طبیبان هزار خون بچکد / گَرَم به تجربه دستی نهند بر دلِ ریش",
        "explanation": ""
      },
      {
        "text": "به کویِ میکده گریان و سرفِکنده رَوَم / چرا که شرم همی‌آیدم ز حاصلِ خویش",
        "explanation": ""
      },
      {
        "text": "نه عمرِ خِضر بِمانَد، نه مُلکِ اسکندر / نزاع بر سرِ دنیی دون مَکُن درویش",
        "explanation": ""
      },
      {
        "text": "بدان کمر نرسد دستِ هر گدا حافظ / خزانه‌ای به کف آور ز گنجِ قارون بیش",
        "explanation": ""
      }
    ]
  },
  {
    "title": "غزل شمارهٔ ۲۹۱ حافظ",
    "verses": [
      {
        "text": "ما آزموده‌ایم در این شهر بختِ خویش / بیرون کشید باید از این وَرطه رَختِ خویش",
        "explanation": ""
      },
      {
        "text": "از بس که دست می‌گَزَم و آه می‌کشم / آتش زدم چو گُل به تنِ لَخت لَختِ خویش",
        "explanation": ""
      },
      {
        "text": "دوشم ز بلبلی چه خوش آمد که می‌سرود / گل گوش پهن کرده ز شاخِ درختِ خویش",
        "explanation": ""
      },
      {
        "text": "کای دل تو شاد باش که آن یارِ تندخو / بسیار تند روی نشیند ز بختِ خویش",
        "explanation": ""
      },
      {
        "text": "خواهی که سخت و سست جهان بر تو بگذرد / بگذر ز عهدِ سست و سخن‌هایِ سختِ خویش",
        "explanation": ""
      },
      {
        "text": "وقت است کز فراقِ تو وز سوزِ اندرون / آتش درافکنم به همه رَخت و پَختِ خویش",
        "explanation": ""
      },
      {
        "text": "ای حافظ ار مراد مُیَسَّر شدی مدام / جمشید نیز دور نماندی ز تخت خویش",
        "explanation": ""
      }
    ]
  },
  {
    "title": "غزل شمارهٔ ۲۹۲ حافظ",
    "verses": [
      {
        "text": "قسم به حشمت و جاه و جلالِ شاه شجاع / که نیست با کَسَم از بهرِ مال و جاه نزاع",
        "explanation": ""
      },
      {
        "text": "شرابِ خانگیم بس مِیِ مُغانِه بیار / حریفِ باده رسید ای رفیقِ توبه وِداع",
        "explanation": ""
      },
      {
        "text": "خدای را به مِی‌ام شست و شویِ خِرقه کنید / که من نمی‌شِنَوَم بویِ خیر از این اوضاع",
        "explanation": ""
      },
      {
        "text": "ببین که رقص کُنان می‌رود به نالهٔ چنگ / کسی که رُخصه نفرمودی اِسْتِماعِ سَماع",
        "explanation": ""
      },
      {
        "text": "به عاشقان نظری کن به شُکرِ این نعمت / که من غلامِ مطیعم، تو پادشاهِ مُطاع",
        "explanation": ""
      },
      {
        "text": "به فیضِ جرعهٔ جامِ تو تشنه‌ایم، ولی / نمی‌کنیم دلیری نمی‌دهیم صُداع",
        "explanation": ""
      },
      {
        "text": "جبین و چهرهٔ حافظ خدا جدا مَکُناد / ز خاکِ بارگه کبریایِ شاه شجاع",
        "explanation": ""
      }
    ]
  },
  {
    "title": "غزل شمارهٔ ۲۹۳ حافظ",
    "verses": [
      {
        "text": "بامدادان که ز خلوتگَهِ کاخِ اِبداع / شمعِ خاور فِکَنَد بر همه اطراف شُعاع",
        "explanation": ""
      },
      {
        "text": "بَرکَشَد آینه از جِیبِ افق چرخ و در آن / بنماید رخِ گیتی به هزاران انواع",
        "explanation": ""
      },
      {
        "text": "در زوایایِ طَرَبخانهٔ جمشیدِ فلک / اَرغَنون ساز کُنَد زهره به آهنگِ سَماع",
        "explanation": ""
      },
      {
        "text": "چنگ در غُلغُله آید که کجا شد منکر؟ / جام در قَهقَهه آید که کجا شد مَنّاع؟",
        "explanation": ""
      },
      {
        "text": "وضعِ دوران بنگر ساغرِ عِشرت بَر گیر / که به هر حالتی این است بِهینِ اوضاع",
        "explanation": ""
      },
      {
        "text": "طُرِّهٔ شاهدِ دنیی همه بند است و فریب / عارفان بر سرِ این رشته نجویند نِزاع",
        "explanation": ""
      },
      {
        "text": "عمرِ خسرو طلب ار نفعِ جهان می‌خواهی / که وجودیست عطابخشِ کریمِ نَفّاع",
        "explanation": ""
      },
      {
        "text": "مَظهَرِ لطفِ ازل، روشنی چشمِ اَمَل / جامعِ علم و عمل جانِ جهان، شاه شجاع",
        "explanation": ""
      }
    ]
  },
  {
    "title": "غزل شمارهٔ ۲۹۴ حافظ",
    "verses": [
      {
        "text": "در وفایِ عشقِ تو مشهورِ خوبانم چو شمع / شب‌نشینِ کویِ سربازان و رِندانم چو شمع",
        "explanation": ""
      },
      {
        "text": "روز و شب خوابم نمی‌آید به چشمِ غم‌پرست / بس که در بیماریِ هجرِ تو گریانم چو شمع",
        "explanation": ""
      },
      {
        "text": "رشتهٔ صبرم به مِقراضِ غَمَت بُبْریده شد / همچنان در آتشِ مِهرِ تو سوزانم چو شمع",
        "explanation": ""
      },
      {
        "text": "گر کُمیتِ اشکِ گُلگونم نبودیِ گرم‌رو / کِی شدی روشن به گیتی رازِ پنهانم چو شمع؟",
        "explanation": ""
      },
      {
        "text": "در میانِ آب و آتش همچنان سرگرمِ توست / این دلِ زارِ نزارِ اشک‌بارانم چو شمع",
        "explanation": ""
      },
      {
        "text": "در شبِ هجران، مرا پروانهٔ وصلی فرست / ور نه از دَردَت جهانی را بسوزانم چو شمع",
        "explanation": ""
      },
      {
        "text": "بی جمالِ عالم‌آرایِ تو روزم چون شب است / با کمالِ عشقِ تو در عینِ نُقصانم چو شمع",
        "explanation": ""
      },
      {
        "text": "کوهِ صبرم نرم شد چون موم در دستِ غمت / تا در آب و آتشِ عشقت گدازانم چو شمع",
        "explanation": ""
      },
      {
        "text": "همچو صبحم یک نفس باقیست با دیدارِ تو / چهره بنما دلبرا تا جان برافشانم چو شمع",
        "explanation": ""
      },
      {
        "text": "سرفَرازم کن شبی از وصلِ خود ای نازنین / تا مُنَوَّر گردد از دیدارت ایوانم چو شمع",
        "explanation": ""
      },
      {
        "text": "آتشِ مِهر تو را حافظ عجب در سر گرفت / آتشِ دل، کِی به آبِ دیده بِنْشانم چو شمع",
        "explanation": ""
      }
    ]
  },
  {
    "title": "غزل شمارهٔ ۲۹۵ حافظ",
    "verses": [
      {
        "text": "سَحَر به بویِ گلستان دَمی شدم در باغ / که تا چو بلبلِ بیدل کُنَم عِلاجِ دِماغ",
        "explanation": ""
      },
      {
        "text": "به جلوهٔ گلِ سوری نگاه می‌کردم / که بود در شبِ تیره به روشنی چو چراغ",
        "explanation": ""
      },
      {
        "text": "چُنان به حُسن و جوانیِ خویشتن مغرور / که داشت از دلِ بلبل هزار گونه فَراغ",
        "explanation": ""
      },
      {
        "text": "گشاده نرگسِ رعنا ز حسرت آب از چشم / نهاده لاله ز سودا به جان و دل صد داغ",
        "explanation": ""
      },
      {
        "text": "زبان کشیده چو تیغی به سرزنش سوسن / دهان گُشاده شقایق چو مردمِ ایغاغ",
        "explanation": ""
      },
      {
        "text": "یکی چو باده پرستان صُراحی اندر دست / یکی چو ساقیِ مستان به کف گرفته اَیاغ",
        "explanation": ""
      },
      {
        "text": "نشاط و عیش و جوانی چو گُل غنیمت دان / که حافظا نَبُوَد بر رسول غیر بَلاغ",
        "explanation": ""
      }
    ]
  },
  {
    "title": "غزل شمارهٔ ۲۹۶ حافظ",
    "verses": [
      {
        "text": "طالع اگر مدد دهد، دامَنَش آوَرَم به کف / گر بِکَشَم زهی طَرَب، ور بِکُشَد زهی شرف",
        "explanation": ""
      },
      {
        "text": "طَرْفِ کَرَم ز کَس نَبَست، این دلِ پُر امیدِ من / گر چه سخن همی بَرَد، قصهٔ من به هر طرف",
        "explanation": ""
      },
      {
        "text": "از خَمِ ابرویِ توام، هیچ گشایشی نشد / وَه که در این خیالِ کَج، عمرِ عزیز شد تلف",
        "explanation": ""
      },
      {
        "text": "اَبرویِ دوست کِی شود، دَستکَشِ خیالِ من؟ / کس نزده‌ست از این کمان، تیرِ مراد بر هدف",
        "explanation": ""
      },
      {
        "text": "چند به ناز پَروَرَم، مِهرِ بُتانِ سنگ‌دل / یادِ پدر نمی‌کنند، این پسرانِ ناخَلَف",
        "explanation": ""
      },
      {
        "text": "من به خیالِ زاهدی، گوشه‌نشین و طُرفه آن‌ک / مُغْبَچه‌ای ز هر طرف، می‌زندم به چنگ و دَف",
        "explanation": ""
      },
      {
        "text": "بی‌خبرند زاهدان، نقش بخوان و لاتَقُل / مستِ ریاست محتسب، باده بده و لاتَخَف",
        "explanation": ""
      },
      {
        "text": "صوفی شهر بین که چون، لقمهٔ شُبهه می‌خورد / پاردُمَش دراز باد، آن حَیَوانِ خوش علف",
        "explanation": ""
      },
      {
        "text": "حافظ اگر قدم زنی، در رَهِ خاندان به صِدق / بدرقهٔ رَهَت شود، همَّتِ شَحنِهٔ نجف",
        "explanation": ""
      }
    ]
  },
  {
    "title": "غزل شمارهٔ ۲۹۷ حافظ",
    "verses": [
      {
        "text": "زبانِ خامه ندارد سرِ بیان فِراق / وگرنه شرح دهم با تو داستانِ فِراق",
        "explanation": ""
      },
      {
        "text": "دریغ مدت عمرم که بر امیدِ وصال / به سر رسید و نیامد به سر زمانِ فِراق",
        "explanation": ""
      },
      {
        "text": "سری که بر سرِ گردون به فخر می‌سودم / به راستان که نهادم، بر آستانِ فِراق",
        "explanation": ""
      },
      {
        "text": "چگونه باز کنم بال در هوایِ وصال / که ریخت مرغِ دلم پَر در آشیانِ فِراق",
        "explanation": ""
      },
      {
        "text": "کنون چه چاره که در بَحرِ غم به گردابی / فُتاد زورقِ صبرم ز بادبانِ فِراق",
        "explanation": ""
      },
      {
        "text": "بسی نَمانْد که کَشتیِ عمر غرقه شود / ز موجِ شوقِ تو در بحرِ بی‌کرانِ فِراق",
        "explanation": ""
      },
      {
        "text": "اگر به دستِ من اُفتَد فِراق را بِکُشَم / که روزِ هجر سیَه باد و خان و مانِ فِراق",
        "explanation": ""
      },
      {
        "text": "رفیقِ خِیلِ خیالیم و همنشینِ شَکیب / قَرینِ آتشِ هجران و هم قِرانِ فِراق",
        "explanation": ""
      },
      {
        "text": "چگونه دَعویِ وصلت کُنَم به جان؟ که شده‌ست / تنم وکیلِ قَضا و دلم ضمانِ فِراق",
        "explanation": ""
      },
      {
        "text": "ز سوزِ شوق دلم شد کباب دور از یار / مدام خونِ جگر می‌خورم ز خوانِ فِراق",
        "explanation": ""
      },
      {
        "text": "فلک چو دید سرم را اسیرِ چَنبَرِ عشق / بِبَست گردنِ صبرم به ریسمانِ فِراق",
        "explanation": ""
      },
      {
        "text": "به پایِ شوق گر این رَه به سر شدی حافظ / به دستِ هجر ندادی کسی عِنانِ فِراق",
        "explanation": ""
      }
    ]
  },
  {
    "title": "غزل شمارهٔ ۲۹۸ حافظ",
    "verses": [
      {
        "text": "مقامِ امن و مِیِ بی‌غَش و رَفیقِ شَفیق / گَرَت مُدام مُیَسَّر شود زِهی توفیق",
        "explanation": ""
      },
      {
        "text": "جهان و کارِ جهان جمله هیچ بَر هیچ است / هزار بار من این نکته کرده‌ام تحقیق",
        "explanation": ""
      },
      {
        "text": "دریغ و دَرد که تا این زمان ندانستم / که کیمیایِ سعادت، رَفیق بود رَفیق",
        "explanation": ""
      },
      {
        "text": "به مَأمَنی رو و فرصت شِمُر غنیمتِ وقت / که در کمینگهِ عُمرَند، قاطِعانِ طَریق",
        "explanation": ""
      },
      {
        "text": "بیا که توبه ز لَعلِ نگار و خندهٔ جام / حکایتیست که عقلش نمی‌کُنَد تَصدیق",
        "explanation": ""
      },
      {
        "text": "اگر چه مویِ میانَت به چُون مَنی نَرِسَد / خوش است خاطرم از فکرِ این خیالِ دَقیق",
        "explanation": ""
      },
      {
        "text": "حلاوتی که تو را در چَهِ زَنَخدان است / به کُنهِ آن نَرِسَد صد هزار فکرِ عمیق",
        "explanation": ""
      },
      {
        "text": "اگر به رنگِ عقیقی شد اشکِ من، چه عجب؟ / که مُهرِ خاتَمِ لَعلِ تو هست همچو عقیق",
        "explanation": ""
      }
    ]
  },
  {
    "title": "غزل شمارهٔ ۲۹۹ حافظ",
    "verses": [
      {
        "text": "اگر شراب خوری جُرعه‌ای فَشان بر خاک / از آن گناه که نَفعی رسد به غیر چه باک؟",
        "explanation": ""
      },
      {
        "text": "برو به هر چه تو داری بخور، دریغ مخور / که بی‌دریغ زَنَد روزگار تیغِ هَلاک",
        "explanation": ""
      },
      {
        "text": "به خاکِ پایِ تو ای سروِ نازپرورِ من / که روزِ واقعه پا وا مَگیرم از سرِ خاک",
        "explanation": ""
      },
      {
        "text": "چه دوزخی، چه بهشتی، چه آدمی، چه پَری / به مذهبِ همه کفرِ طریقت است اِمساک",
        "explanation": ""
      },
      {
        "text": "مهندسِ فَلَکی راهِ دِیرِ شش جهتی / چُنان بِبَست که رَه نیست زیرِ دیرِ مُغاک",
        "explanation": ""
      },
      {
        "text": "فریبِ دخترِ رَز طُرفِه می‌زند رَهِ عقل / مباد تا به قیامت خراب طارَمِ تاک",
        "explanation": ""
      },
      {
        "text": "به راهِ میکده حافظ خوش از جهان رفتی / دعایِ اهلِ دلت باد مونسِ دلِ پاک",
        "explanation": ""
      }
    ]
  },
  {
    "title": "غزل شمارهٔ ۳۰۰ حافظ",
    "verses": [
      {
        "text": "هزار دشمنم اَر می‌کنند قصدِ هلاک / گَرَم تو دوستی از دشمنان ندارم باک",
        "explanation": ""
      },
      {
        "text": "مرا امیدِ وِصالِ تو زنده می‌دارد / و گر نه هر دَمَم از هجرِ توست بیمِ هلاک",
        "explanation": ""
      },
      {
        "text": "نَفَس نَفَس اگر از باد نَشنوم بویش / زمان زمان چو گل از غم کُنَم گریبان چاک",
        "explanation": ""
      },
      {
        "text": "رَوَد به خواب، دو چشم از خیالِ تو؟ هیهات / بُوَد صبور، دل اندر فِراقِ تو؟ حاشاک",
        "explanation": ""
      },
      {
        "text": "اگر تو زخم زَنی، بِهْ که دیگری مَرهم / و گر تو زَهر دهی، بِهْ که دیگری تریاک",
        "explanation": ""
      },
      {
        "text": "بِضَربِ سَیْفِکَ قَتْلی حَیاتُنا اَبدا / لِأنَّ روحیَ قَدْ طابَ اَن یَکونَ فِداک",
        "explanation": ""
      },
      {
        "text": "عِنان مَپیچ که گر می‌زنی به شمشیرم / سِپر کُنَم سر و دستت ندارم از فِتراک",
        "explanation": ""
      },
      {
        "text": "تو را چنان که تویی هر نظر کجا بیند؟ / به قَدرِ دانشِ خود هر کسی کند اِدراک",
        "explanation": ""
      },
      {
        "text": "به چَشمِ خَلق، عزیزِ جهان شود حافظ / که بر درِ تو نَهَد رویِ مَسکَنَت بر خاک",
        "explanation": ""
      }
    ]
  },
  {
    "title": "غزل شمارهٔ ۳۰۱ حافظ",
    "verses": [
      {
        "text": "ای دلِ ریشِ مرا با لبِ تو حقِّ نمک / حق نگه دار که من می‌روم، الله مَعَک",
        "explanation": ""
      },
      {
        "text": "تویی آن گوهرِ پاکیزه که در عالمِ قدس / ذکرِ خیرِ تو بُوَد حاصلِ تسبیحِ مَلَک",
        "explanation": ""
      },
      {
        "text": "در خلوصِ مَنَت ار هست شکی، تجربه کن / کس عیارِ زرِ خالص نشناسد چو محَک",
        "explanation": ""
      },
      {
        "text": "گفته بودی که شَوَم مست و دو بوست بدهم / وعده از حد بشد و ما نه دو دیدیم و نه یَک",
        "explanation": ""
      },
      {
        "text": "بگشا پستهٔ خندان و شِکَرریزی کن / خلق را از دهنِ خویش مَیَنداز به شک",
        "explanation": ""
      },
      {
        "text": "چرخ برهم زنم ار غیرِ مرادم گردد / من نه آنم که زبونی کشَم از چرخِ فلک",
        "explanation": ""
      },
      {
        "text": "چون بَرِ حافظِ خویشش نگذاری باری / ای رقیب از بَرِ او یک دو قدم دورتَرَک",
        "explanation": ""
      }
    ]
  },
  {
    "title": "غزل شمارهٔ ۳۰۲ حافظ",
    "verses": [
      {
        "text": "خوش خبر باشی ای نسیمِ شِمال / که به ما می‌رسد زمانِ وصال",
        "explanation": ""
      },
      {
        "text": "قصّةُ الْعِشق، لَا انْفِصامَ لَها / فُصِمَت ها هُنا لسانُ القال",
        "explanation": ""
      },
      {
        "text": "ما لِسَلمی و من بِذی سَلَمٍ / أینَ جِیرانُنا و کَیفَ الْحال",
        "explanation": ""
      },
      {
        "text": "عَفَتِ الدارُ بَعدَ عافیةٍ / فَاسألوا حالَها عَنِ الاَطْلال",
        "explanation": ""
      },
      {
        "text": "فی جَمالِ الکمالِ نِلتَ مُنی / صَرَّفَ اللهُ عَنکَ عَینَ کمال",
        "explanation": ""
      },
      {
        "text": "یا بَریدَ الْحِمی حَماکَ الله / مرحباً مرحباً تَعال تَعال",
        "explanation": ""
      },
      {
        "text": "عرصهٔ بزمگاه خالی ماند / از حریفان و جامِ مالامال",
        "explanation": ""
      },
      {
        "text": "سایه افکند حالیا شبِ هجر / تا چه بازَند شبرُوانِ خیال",
        "explanation": ""
      },
      {
        "text": "تُرکِ ما سویِ کَس نمی‌نِگرد / آه از این کبریا و جاه و جلال",
        "explanation": ""
      },
      {
        "text": "حافظا عشق و صابری تا چند؟ / نالهٔ عاشقان خوش است، بِنال",
        "explanation": ""
      }
    ]
  },
  {
    "title": "غزل شمارهٔ ۳۰۳ حافظ",
    "verses": [
      {
        "text": "شَمَمتُ روحَ وِدادٍ و شِمتُ برقَ وِصال / بیا که بویِ تو را میرم ای نسیمِ شِمال",
        "explanation": ""
      },
      {
        "text": "اَحادیاً بجمالِ الحبیبِ قِف وانْزِل / که نیست صبرِ جمیلم ز اشتیاقِ جَمال",
        "explanation": ""
      },
      {
        "text": "حکایتِ شبِ هجران فروگذاشته بِهْ / به شکرِ آن که برافکند پرده روزِ وصال",
        "explanation": ""
      },
      {
        "text": "بیا که پردهٔ گلریزِ هفت خانهٔ چشم / کَشیده‌ایم به تَحریرِ کارگاهِ خیال",
        "explanation": ""
      },
      {
        "text": "چو یار بر سرِ صلح است و عُذر می‌طلبد / توان گذشت ز جورِ رقیب در همه حال",
        "explanation": ""
      },
      {
        "text": "به جز خیالِ دهانِ تو نیست در دلِ تنگ / که کَس مباد چو من در پِیِ خیالِ محال",
        "explanation": ""
      },
      {
        "text": "قَتیلِ عشقِ تو شد حافظِ غریب، ولی / به خاکِ ما گذری کن که خونِ مات حلال",
        "explanation": ""
      }
    ]
  },
  {
    "title": "غزل شمارهٔ ۳۰۴ حافظ",
    "verses": [
      {
        "text": "دارایِ جهان نصرتِ دین خسروِ کامل / یَحییِ بنِ مُظَفَّر مَلِکِ عالمِ عادل",
        "explanation": ""
      },
      {
        "text": "ای درگهِ اسلام پناهِ تو گشاده / بر رویِ زمین روزنهٔ جان و دَرِ دل",
        "explanation": ""
      },
      {
        "text": "تعظیمِ تو بر جان و خِرَد واجب و لازم / اِنعام تو بر کون و مکان فایض و شامل",
        "explanation": ""
      },
      {
        "text": "روزِ ازل از کِلکِ تو یک قطره سیاهی / بر رویِ مَه افتاد که شد حلِّ مسائل",
        "explanation": ""
      },
      {
        "text": "خورشید چو آن خالِ سیَه دید، به دل گفت / ای کاج که من بودَمی آن هندویِ مقبل",
        "explanation": ""
      },
      {
        "text": "شاها فلک از بزمِ تو در رقص و سَماع است / دستِ طَرَب از دامنِ این زمزمه مَگسِل",
        "explanation": ""
      },
      {
        "text": "مِی نوش و جهان بخش که از زلفِ کمندت / شد گردنِ بدخواه گرفتار سَلاسِل",
        "explanation": ""
      },
      {
        "text": "دورِ فلکی یکسَره بر مِنْهَجِ عدل است / خوش باش که ظالم نَبَرد راه به منزل",
        "explanation": ""
      },
      {
        "text": "حافظ قلمِ شاه جهان مقسِمِ رزق است / از بهرِ معیشت مَکُن اندیشهٔ باطل",
        "explanation": ""
      }
    ]
  },
  {
    "title": "غزل شمارهٔ ۳۰۵ حافظ",
    "verses": [
      {
        "text": "به وقت گُل شدم از توبهٔ شراب خَجِل / که کَس مباد ز کِردارِ ناصَواب خَجِل",
        "explanation": ""
      },
      {
        "text": "صَلاحِ ما همه دامِ رَه است و من زین بحث / نی‌ام ز شاهد و ساقی به هیچ باب خَجِل",
        "explanation": ""
      },
      {
        "text": "بُوَد که یار نَرَنجَد ز ما به خُلقِ کریم / که از سؤال ملولیم و از جواب خَجِل",
        "explanation": ""
      },
      {
        "text": "ز خون که رفت شبِ دوش از سراچهٔ چشم / شدیم در نظر رَهرُوانِ خواب خَجِل",
        "explanation": ""
      },
      {
        "text": "رواست نرگسِ مست ار فِکَند سر در پیش / که شد ز شیوهٔ آن چَشمِ پُر عِتاب خَجِل",
        "explanation": ""
      },
      {
        "text": "تویی که خوبتری ز آفتاب و شُکرِ خدا / که نیستم ز تو در رویِ آفتاب خَجِل",
        "explanation": ""
      },
      {
        "text": "حجابِ ظلمت از آن بست آبِ خضر که گشت / ز شعرِ حافظ و آن طَبعِ همچو آب خِجِل",
        "explanation": ""
      }
    ]
  },
  {
    "title": "غزل شمارهٔ ۳۰۶ حافظ",
    "verses": [
      {
        "text": "اگر به کویِ تو باشد مرا مَجالِ وصول / رَسَد به دولتِ وصلِ تو کارِ من به اصول",
        "explanation": ""
      },
      {
        "text": "قرار برده ز من آن دو نرگسِ رَعنا / فَراغ برده ز من آن دو جادو‌یِ مَکحول",
        "explanation": ""
      },
      {
        "text": "چو بر درِ تو منِ بینوا‌یِ بی زر و زور / به هیچ باب ندارم رَهِ خروج و دُخول",
        "explanation": ""
      },
      {
        "text": "کجا رَوَم چه کنم چاره از کجا جویم‌؟ / که گَشته‌ام ز غم و جورِ روزگار مَلول",
        "explanation": ""
      },
      {
        "text": "منِ شکستهٔ بدحال زندگی یابم / در آن زمان که به تیغِ غَمَت شَوَم مَقتول",
        "explanation": ""
      },
      {
        "text": "خراب‌تر ز دلِ من غمِ تو جای نیافت / که ساخت در دلِ تنگم قرار‌گاهِ نزول",
        "explanation": ""
      },
      {
        "text": "دل از جواهرِ مِهر‌ت چو صیقلی دارد / بُوَد ز زنگِ حوادث هر آینه مَصقول",
        "explanation": ""
      },
      {
        "text": "چه جرم کرده‌ام؟ ای جان و دل، به حضرتِ تو / که طاعتِ منِ بیدل نمی‌شود مَقبول",
        "explanation": ""
      },
      {
        "text": "به دَردِ عشق بساز و خموش کن حافظ / رموزِ عشق مَکُن فاش پیشِ اهلِ عقول",
        "explanation": ""
      }
    ]
  },
  {
    "title": "غزل شمارهٔ ۳۰۷ حافظ",
    "verses": [
      {
        "text": "هر نکته‌ای که گفتم در وصفِ آن شَمایل / هر کو شنید گفتا «لِلّهِ دَرُّ قائل»",
        "explanation": ""
      },
      {
        "text": "تحصیلِ عشق و رندی آسان نمود اول / آخر بسوخت جانم در کسبِ این فضایل",
        "explanation": ""
      },
      {
        "text": "حَلّاج بر سرِ دار این نکته خوش سُراید / «از شافعی نپرسند امثالِ این مسائل»",
        "explanation": ""
      },
      {
        "text": "گفتم که «کِی ببخشی بر جانِ ناتوانم؟» / گفت «آن زمان که نَبْوَد جان در میانه حائل»",
        "explanation": ""
      },
      {
        "text": "دل داده‌ام به یاری، شوخی‌کشی، نگاری / مَرضیّةُ السَجایا مَحمودَةُ الخَصائل",
        "explanation": ""
      },
      {
        "text": "در عینِ گوشه‌گیری بودم چو چشمِ مستت / و اکنون شدم به مستان چون ابرویِ تو مایل",
        "explanation": ""
      },
      {
        "text": "از آبِ دیده صد رَه طوفانِ نوح دیدم / وز لوحِ سینه نقشت هرگز نگشت زایل",
        "explanation": ""
      },
      {
        "text": "ای دوست دستِ حافظ تَعویذِ چشم زخم است / یا رب ببینم آن را در گردنت حَمایل",
        "explanation": ""
      }
    ]
  },
  {
    "title": "غزل شمارهٔ ۳۰۸ حافظ",
    "verses": [
      {
        "text": "ای رُخَت چون خُلد و لَعلَت سَلسَبیل / سَلسَبیلت کرده جان و دل سَبیل",
        "explanation": ""
      },
      {
        "text": "سبزپوشانِ خَطَت بر گِردِ لب / همچو مورانند گِردِ سَلسَبیل",
        "explanation": ""
      },
      {
        "text": "ناوَکِ چشمِ تو در هر گوشه‌ای / همچو من افتاده دارد صد قَتیل",
        "explanation": ""
      },
      {
        "text": "یا رب این آتش که در جانِ من است / سرد کن زان سان که کردی بر خلیل",
        "explanation": ""
      },
      {
        "text": "من نمی‌یابم مجال ای دوستان / گرچه دارد او جمالی بس جمیل",
        "explanation": ""
      },
      {
        "text": "پای ما لَنگ است و منزل بس دراز / دست ما کوتاه و خرما بر نَخیل",
        "explanation": ""
      },
      {
        "text": "حافظ از سرپنجهٔ عشقِ نگار / همچو مور افتاده شد در پایِ پیل",
        "explanation": ""
      },
      {
        "text": "شاهِ عالم را بقا و عِزّ و ناز / باد و هر چیزی که باشد زین قَبیل",
        "explanation": ""
      }
    ]
  },
  {
    "title": "غزل شمارهٔ ۳۰۹ حافظ",
    "verses": [
      {
        "text": "عشقبازیّ و جوانیّ و شرابِ لَعلْ‌فام / مجلسِ اُنس و حریفِ همدم و شُربِ مدام",
        "explanation": ""
      },
      {
        "text": "ساقیِ شِکَّردهان و مُطربِ شیرین‌سخن / همنشینی نیک‌کردار و ندیمی نیک‌نام",
        "explanation": ""
      },
      {
        "text": "شاهدی از لطف و پاکی رَشکِ آبِ زندگی / دلبری در حُسن و خوبی غیرتِ ماهِ تمام",
        "explanation": ""
      },
      {
        "text": "بَزم‌گاهی دل‌نِشان، چون قصرِ فردوسِ بَرین / گلشنی پیرامُنَش چون روضهٔ دارُالسَّلام",
        "explanation": ""
      },
      {
        "text": "صف‌نشینان نیک‌خواه و پیشکاران باادب / دوست‌داران صاحب‌اسرار و حریفان دوست‌کام",
        "explanation": ""
      },
      {
        "text": "بادهٔ گلرنگِ تلخِ تیزِ خوش‌خوارِ سَبُک / نُقلَش از لَعلِ نگار و نَقلَش از یاقوتِ خام",
        "explanation": ""
      },
      {
        "text": "غمزهٔ ساقی به یَغمایِ خِرَد آهِخته تیغ / زلفِ جانان از برایِ صیدِ دل گسترده‌دام",
        "explanation": ""
      },
      {
        "text": "نکته‌دانی بَذله‌گو چون حافظِ شیرین‌‌سخن / بخشش‌آموزی جهان‌افروز چون حاجی قوام",
        "explanation": ""
      },
      {
        "text": "هر که این عِشرت نخواهد خوش‌دلی بر وی تباه / وان که این مجلس نجوید زندگی بر وی حرام",
        "explanation": ""
      }
    ]
  },
  {
    "title": "غزل شمارهٔ ۳۱۰ حافظ",
    "verses": [
      {
        "text": "مرحبا طایرِ فَرُّخ پِیِ فرخنده پیام / خیرِ مقدم چه خبر؟ دوست کجا؟ راه کدام؟",
        "explanation": ""
      },
      {
        "text": "یا رب این قافله را لطفِ ازل بدرقه باد / که از او خصم به دام آمد و معشوقه به کام",
        "explanation": ""
      },
      {
        "text": "ماجرایِ من و معشوقِ مرا پایان نیست / هر چه آغاز ندارد نپذیرد انجام",
        "explanation": ""
      },
      {
        "text": "گل ز حَد بُرد تَنَعُّم نفسی رخ بنما / سرو می‌نازد و خوش نیست خدا را بخرام",
        "explanation": ""
      },
      {
        "text": "زلفِ دلدار چو زُنّار همی‌فرماید / برو ای شیخ که شد بر تنِ ما خرقه حرام",
        "explanation": ""
      },
      {
        "text": "مرغِ روحم که همی‌زد ز سرِ سِدره صَفیر / عاقبت دانهٔ خالِ تو فِکَندَش در دام",
        "explanation": ""
      },
      {
        "text": "چشمِ بیمارِ مرا خواب نه در خور باشد / من لَهُ یَقتُلُ داءٌ دَنَفٌ کیفَ یَنام؟",
        "explanation": ""
      },
      {
        "text": "تو تَرَحُّم نکنی بر منِ مُخلص گفتم / ذاکَ دعوایَ و ها انتَ و تِلکَ الایّام",
        "explanation": ""
      },
      {
        "text": "حافظ ار میل به ابرویِ تو دارد شاید / جای در گوشهٔ محراب کنند اهلِ کلام",
        "explanation": ""
      }
    ]
  },
  {
    "title": "غزل شمارهٔ ۳۱۱ حافظ",
    "verses": [
      {
        "text": "عاشقِ رویِ جوانی خوشِ نوخاسته‌ام / وز خدا دولتِ این غم به دعا خواسته‌ام",
        "explanation": ""
      },
      {
        "text": "عاشق و رِند و نظربازم و می‌گویم فاش / تا بدانی که به چندین هنر آراسته‌ام",
        "explanation": ""
      },
      {
        "text": "شَرمَم از خرقهٔ آلودهٔ خود می‌آید / که بر او وصله به صد شُعبده پیراسته‌ام",
        "explanation": ""
      },
      {
        "text": "خوش بسوز از غَمَش ای شمع که اینک من نیز / هم بدین کار کمربسته و برخاسته‌ام",
        "explanation": ""
      },
      {
        "text": "با چُنین حیرتم از دست بِشُد صرفهٔ کار / در غم افزوده‌ام آنچ از دل و جان کاسته‌ام",
        "explanation": ""
      },
      {
        "text": "همچو حافظ به خرابات رَوَم جامه قبا / بو که در بَر کَشَد آن دلبرِ نوخاسته‌ام",
        "explanation": ""
      }
    ]
  },
  {
    "title": "غزل شمارهٔ ۳۱۲ حافظ",
    "verses": [
      {
        "text": "بُشری اِذِ السَّلامةُ حَلَّت بِذی سَلَم / لِلّهِ حمدُ مُعتَرِفٍ غایةَ النِّعَم",
        "explanation": ""
      },
      {
        "text": "آن خوش خبر کجاست؟ که این فتح مژده داد / تا جان فِشانَمَش چو زر و سیم در قَدَم",
        "explanation": ""
      },
      {
        "text": "از بازگشتِ شاه در این طُرفِه منزل است / آهنگِ خصم او به سراپردهٔ عَدَم",
        "explanation": ""
      },
      {
        "text": "پیمان شکن هرآینه گَردَد شکسته حال / انَّ العُهودَ عِندَ مَلیکِ النُّهی ذِمَم",
        "explanation": ""
      },
      {
        "text": "می‌جست از سحابِ اَمل رحمتی ولی / جز دیده‌اش مُعاینه بیرون نداد نَم",
        "explanation": ""
      },
      {
        "text": "در نیلِ غم فُتاد سپهرش به طنز گفت / الآنَ قَد نَدِمتَ و ما یَنفَعُ النَّدَم",
        "explanation": ""
      },
      {
        "text": "ساقی چو یارِ مَه رخ و از اهلِ راز بود / حافظ بخورد باده و شیخ و فقیه هم",
        "explanation": ""
      }
    ]
  },
  {
    "title": "غزل شمارهٔ ۳۱۳ حافظ",
    "verses": [
      {
        "text": "بازآی ساقیا که هواخواهِ خدمتم / مشتاقِ بندگیّ و دعاگویِ دولتم",
        "explanation": ""
      },
      {
        "text": "زان جا که فیضِ جامِ سعادت فروغِ توست / بیرون شدی نُمای ز ظلماتِ حیرتم",
        "explanation": ""
      },
      {
        "text": "هرچند غرقِ بحرِ گناهم ز صد جهت / تا آشِنایِ عشق شدم ز اهل رحمتم",
        "explanation": ""
      },
      {
        "text": "عیبم مکن به رندی و بدنامی ای حکیم / کاین بود سرنوشت ز دیوانِ قسمتم",
        "explanation": ""
      },
      {
        "text": "مِی خور که عاشقی نه به کسب است و اختیار / این موهبت رسید ز میراثِ فطرتم",
        "explanation": ""
      },
      {
        "text": "من کز وطن سفر نَگُزیدَم به عمرِ خویش / در عشقِ دیدن تو هواخواهِ غربتم",
        "explanation": ""
      },
      {
        "text": "دریا و کوه در رَه و من خسته و ضعیف / ای خِضْرِ پِی خجسته مدد کن به همتم",
        "explanation": ""
      },
      {
        "text": "دورم به صورت از درِ دولتسرایِ تو / لیکن به جان و دل ز مقیمانِ حضرتم",
        "explanation": ""
      },
      {
        "text": "حافظ به پیشِ چشم تو خواهد سِپُرد جان / در این خیالم اَر بدهد عمر مهلتم",
        "explanation": ""
      }
    ]
  },
  {
    "title": "غزل شمارهٔ ۳۱۴ حافظ",
    "verses": [
      {
        "text": "دوش بیماری چشم تو بِبُرد از دستم / لیکن از لطفِ لبت صورتِ جان می‌بستم",
        "explanation": ""
      },
      {
        "text": "عشق من با خَطِ مشکین تو امروزی نیست / دیرگاه است کز این جامِ هِلالی مستم",
        "explanation": ""
      },
      {
        "text": "از ثباتِ خودم این نکته خوش آمد که به جور / در سرِ کویِ تو از پایِ طلب ننشَستم",
        "explanation": ""
      },
      {
        "text": "عافیت چشم مدار از منِ میخانه‌نشین / که دم از خدمتِ رندان زده‌ام تا هستم",
        "explanation": ""
      },
      {
        "text": "در رَهِ عشق از آن سویِ فنا صد خطر است / تا نگویی که چو عمرم به سر آمد رَستم",
        "explanation": ""
      },
      {
        "text": "بعد از اینم چه غم از تیرِ کج اندازِ حسود / چون به محبوبِ کمان ابرویِ خود پیوستم",
        "explanation": ""
      },
      {
        "text": "بوسه بر دُرجِ عقیقِ تو حلال است مرا / که به افسوس و جفا مُهرِ وفا نشکستم",
        "explanation": ""
      },
      {
        "text": "صنمی لشکریَم غارتِ دل کرد و بِرَفت / آه اگر عاطِفَتِ شاه نگیرد دستم",
        "explanation": ""
      },
      {
        "text": "رُتبَتِ دانشِ حافظ به فلک بَر شده بود / کرد غم‌خواریِ شمشادِ بلندت پَستم",
        "explanation": ""
      }
    ]
  },
  {
    "title": "غزل شمارهٔ ۳۱۵ حافظ",
    "verses": [
      {
        "text": "به غیر از آن که بِشُد دین و دانش از دستم / بیا بگو که ز عشقت چه طَرْف بَربَستَم",
        "explanation": ""
      },
      {
        "text": "اگر چه خَرمَنِ عمرم غمِ تو داد به باد / به خاک پایِ عزیزت که عهد نشکستم",
        "explanation": ""
      },
      {
        "text": "چو ذَرِّه گرچه حقیرم ببین به دولتِ عشق / که در هوایِ رُخَت چون به مِهر پیوستم",
        "explanation": ""
      },
      {
        "text": "بیار باده که عمریست تا من از سَرِ اَمن / به کُنجِ عافیت از بهرِ عیش نَنشَستَم",
        "explanation": ""
      },
      {
        "text": "اگر ز مردمِ هشیاری ای نصیحت‌گو / سخن به خاک مَیَفکَن چرا که من مستم",
        "explanation": ""
      },
      {
        "text": "چگونه سر ز خجالت برآورم بَرِ دوست / که خدمتی به سزا برنیامد از دستم",
        "explanation": ""
      },
      {
        "text": "بسوخت حافظ و آن یارِ دلنواز نگفت / که مَرهمی بفرستم که خاطرش خَستم",
        "explanation": ""
      }
    ]
  },
  {
    "title": "غزل شمارهٔ ۳۱۶ حافظ",
    "verses": [
      {
        "text": "زلف بر باد مده تا ندهی بر بادم / ناز بنیاد مکن تا نکَنی بنیادم",
        "explanation": ""
      },
      {
        "text": "مِی مخور با همه کس تا نخورم خون جگر / سر مکش تا نکشد سر به فلک فریادم",
        "explanation": ""
      },
      {
        "text": "زلف را حلقه مکن تا نکنی در بندم / طُرّه را تاب مده تا ندهی بر بادم",
        "explanation": ""
      },
      {
        "text": "یار بیگانه مشو تا نبری از خویشم / غم اغیار مخور تا نکنی ناشادم",
        "explanation": ""
      },
      {
        "text": "رخ برافروز که فارغ کنی از برگ گلم / قد برافراز که از سرو کنی آزادم",
        "explanation": ""
      },
      {
        "text": "شمع هر جمع مشو ور نه بسوزی ما را / یاد هر قوم مکن تا نروی از یادم",
        "explanation": ""
      },
      {
        "text": "شهرهٔ شهر مشو تا نَنَهم سر در کوه / شور شیرین منما تا نکنی فرهادم",
        "explanation": ""
      },
      {
        "text": "رحم کن بر من مسکین و به فریادم رَس / تا به خاک در آصف نرسد فریادم",
        "explanation": ""
      },
      {
        "text": "حافظ از جور تو حاشا که بگرداند روی / من از آن روز که در بند توام آزادم",
        "explanation": ""
      }
    ]
  },
  {
    "title": "غزل شمارهٔ ۳۱۷ حافظ",
    "verses": [
      {
        "text": "فاش می‌گویم و از گفتهٔ خود دلشادم / بندهٔ عشقم و از هر دو جهان آزادم",
        "explanation": ""
      },
      {
        "text": "طایرِ گلشنِ قُدسم چه دهم شرحِ فِراق؟ / که در این دامگَهِ حادثه چون افتادم",
        "explanation": ""
      },
      {
        "text": "من مَلَک بودم و فردوسِ بَرین جایَم بود / آدم آورد در این دیرِ خراب آبادم",
        "explanation": ""
      },
      {
        "text": "سایهٔ طوبی و دلجوییِ حور و لبِ حوض / به هوایِ سرِ کویِ تو بِرَفت از یادم",
        "explanation": ""
      },
      {
        "text": "نیست بر لوحِ دلم جز الفِ قامتِ دوست / چه کُنَم؟ حرفِ دِگَر یاد نداد استادم",
        "explanation": ""
      },
      {
        "text": "کوکبِ بختِ مرا هیچ مُنَجِّم نَشِناخت / یا رب از مادرِ گیتی به چه طالع زادم؟",
        "explanation": ""
      },
      {
        "text": "تا شدم حلقه به گوشِ درِ میخانهٔ عشق / هر دَم آید غمی از نو به مبارکبادم",
        "explanation": ""
      },
      {
        "text": "می‌خورد خونِ دلم مردمک دیده، سزاست / که چرا دل به جگرگوشهٔ مردم دادم",
        "explanation": ""
      },
      {
        "text": "پاک کن چهرهٔ حافظ به سرِ زلف ز اشک / ور نه این سیلِ دَمادَم بِبَرَد بنیادم",
        "explanation": ""
      }
    ]
  },
  {
    "title": "غزل شمارهٔ ۳۱۸ حافظ",
    "verses": [
      {
        "text": "مرا می‌بینی و هر دَم زیادَت می‌کنی دَردَم / تو را می‌بینم و میلم زیادَت می‌شود هر دَم",
        "explanation": ""
      },
      {
        "text": "به سامانم نمی‌پرسی، نمی‌دانم چه سر داری / به درمانم نمی‌کوشی، نمی‌دانی مگر دردم؟",
        "explanation": ""
      },
      {
        "text": "نه راه است این که بُگذاری مرا بر خاک و بُگریزی / گُذاری آر و بازم پرس تا خاکِ رَهَت گردم",
        "explanation": ""
      },
      {
        "text": "ندارم دستت از دامن، به جز در خاک و آن دَم هَم / که بر خاکم روان گَردی بگیرد دامنت گَردم",
        "explanation": ""
      },
      {
        "text": "فرو رفت از غمِ عشقت دَمَم دَم می‌دهی تا کی؟ / دَمار از من برآوردی نمی‌گویی برآوردم",
        "explanation": ""
      },
      {
        "text": "شبی دل را به تاریکی ز زلفت باز می‌جُستم / رُخَت می‌دیدم و جامی هلالی باز می‌خوردم",
        "explanation": ""
      },
      {
        "text": "کشیدم در بَرَت ناگاه و شد در تابْ گیسویت / نهادم بر لبت لب را و جان و دل فِدا کردم",
        "explanation": ""
      },
      {
        "text": "تو خوش می‌باش با حافظ، برو گو خصم جان می‌ده / چو گرمی از تو می‌بینم، چه باک از خصمِ دَم سَردم",
        "explanation": ""
      }
    ]
  },
  {
    "title": "غزل شمارهٔ ۳۱۹ حافظ",
    "verses": [
      {
        "text": "سال‌ها پیرُویِ مذهبِ رندان کردم / تا به فتویّ خِرَد حرص به زندان کردم",
        "explanation": ""
      },
      {
        "text": "من به سرمنزلِ عَنْقا نه به خود بُردم راه / قطعِ این مرحله با مرغِ سلیمان کردم",
        "explanation": ""
      },
      {
        "text": "سایه‌ای بر دلِ ریشم فِکَن ای گنجِ روان / که من این خانه به سودایِ تو ویران کردم",
        "explanation": ""
      },
      {
        "text": "توبه کردم که نبوسم لبِ ساقی و کنون / می‌گَزَم لب که چرا گوش به نادان کردم",
        "explanation": ""
      },
      {
        "text": "در خِلاف‌آمدِ عادت بطلب کام! که من / کسب جمعیت از آن زلفِ پریشان کردم",
        "explanation": ""
      },
      {
        "text": "نقش مستوری و مستی نه به دستِ من و توست / آن چه سلطانِ ازل گفت بکن، آن کردم",
        "explanation": ""
      },
      {
        "text": "دارم از لطفِ ازل جنَّتِ فردوس طمع / گرچه دربانی میخانه فراوان کردم",
        "explanation": ""
      },
      {
        "text": "این که پیرانه‌سَرَم صحبتِ یوسف بنواخت / اجر صبریست که در کلبهٔ احزان کردم",
        "explanation": ""
      },
      {
        "text": "صبح‌خیزی و سلامت طلبی چون حافظ / هر چه کردم همه از دولتِ قرآن کردم",
        "explanation": ""
      },
      {
        "text": "گر به دیوانِ غزل صدرنشینم چه عجب؟ / سال‌ها بندگیِ صاحبِ دیوان کردم",
        "explanation": ""
      }
    ]
  },
  {
    "title": "غزل شمارهٔ ۳۲۰ حافظ",
    "verses": [
      {
        "text": "دیشب به سیلِ اشک رَهِ خواب می‌زدم / نقشی به یادِ خَطِّ تو بر آب می‌زدم",
        "explanation": ""
      },
      {
        "text": "ابرویِ یار در نظر و خرقه سوخته / جامی به یادِ گوشهٔ محراب می‌زدم",
        "explanation": ""
      },
      {
        "text": "هر مرغِ فکر کز سرِ شاخِ سخن بِجَست / بازش ز طُرِّهٔ تو به مِضراب می‌زدم",
        "explanation": ""
      },
      {
        "text": "رویِ نگار در نظرم جلوه می‌نمود / وز دور بوسه بر رخِ مهتاب می‌زدم",
        "explanation": ""
      },
      {
        "text": "چشمم به رویِ ساقی و گوشم به قولِ چنگ / فالی به چشم و گوش در این باب می‌زدم",
        "explanation": ""
      },
      {
        "text": "نقشِ خیالِ رویِ تو تا وقتِ صبحدم / بر کارگاهِ دیدهٔ بی‌خواب می‌زدم",
        "explanation": ""
      },
      {
        "text": "ساقی به صوتِ این غزلم کاسه می‌گرفت / می‌گفتم این سرود و مِیِ ناب می‌زدم",
        "explanation": ""
      },
      {
        "text": "خوش بود وقتِ حافظ و فالِ مراد و کام / بر نامِ عمر و دولتِ احباب می‌زدم",
        "explanation": ""
      }
    ]
  },
  {
    "title": "غزل شمارهٔ ۳۲۱ حافظ",
    "verses": [
      {
        "text": "هر چند پیر و خسته‌دل و ناتوان شدم / هر گَه که یادِ رویِ تو کردم جوان شدم",
        "explanation": ""
      },
      {
        "text": "شکرِ خدا که هر چه طلب کردم از خدا / بر مُنتهایِ همَّتِ خود کامران شدم",
        "explanation": ""
      },
      {
        "text": "ای گُلبُن جوان بَرِ دولت بخور که من / در سایهٔ تو بلبلِ باغِ جهان شدم",
        "explanation": ""
      },
      {
        "text": "اول ز تحت و فوقِ وجودم خبر نبود / در مکتبِ غمِ تو چُنین نکته‌دان شدم",
        "explanation": ""
      },
      {
        "text": "قسمت حوالتم به خرابات می‌کند / هرچند کـ‌این‌چُنین شدم و آن‌چُنان شدم",
        "explanation": ""
      },
      {
        "text": "آن روز بر دلم درِ معنی گشوده شد / کز ساکنانِ درگهِ پیرِ مغان شدم",
        "explanation": ""
      },
      {
        "text": "در شاهراهِ دولتِ سرمد به تختِ بخت / با جامِ مِی به کامِ دلِ دوستان شدم",
        "explanation": ""
      },
      {
        "text": "از آن زمان که فتنهٔ چشمت به من رسید / ایمن ز شرِّ فتنهٔ آخرزمان شدم",
        "explanation": ""
      },
      {
        "text": "من پیرِ سال و ماه نیَم، یار بی‌وفاست / بر من چو عمر می‌گذرد پیر از آن شدم",
        "explanation": ""
      },
      {
        "text": "دوشم نوید داد عنایت که حافظا / بازآ که من به عفوِ گناهت ضمان شدم",
        "explanation": ""
      }
    ]
  },
  {
    "title": "غزل شمارهٔ ۳۲۲ حافظ",
    "verses": [
      {
        "text": "خیالِ نقشِ تو در کارگاهِ دیده کشیدم / به صورتِ تو نگاری ندیدم و نشنیدم",
        "explanation": ""
      },
      {
        "text": "اگرچه در طلبت هم عِنانِ باد شِمالم / به گَردِ سروِ خرامانِ قامتت نرسیدم",
        "explanation": ""
      },
      {
        "text": "امید در شبِ زلفت به روزِ عمر نبستم / طمع به دورِ دهانت ز کامِ دل بِبُریدم",
        "explanation": ""
      },
      {
        "text": "به شوق چشمهٔ نوشت چه قطره‌ها که فشاندم / ز لَعلِ باده‌فروشت چه عشوه‌ها که خریدم",
        "explanation": ""
      },
      {
        "text": "ز غمزه بر دلِ ریشم چه تیرها که گشادی / ز غصه بر سرِ کویت چه بارها که کشیدم",
        "explanation": ""
      },
      {
        "text": "ز کویِ یار بیار ای نسیمِ صبح غباری / که بویِ خونِ دلِ ریش از آن تراب شنیدم",
        "explanation": ""
      },
      {
        "text": "گناهِ چشمِ سیاهِ تو بود و گردنِ دلخواه / که من چو آهویِ وحشی ز آدمی بِرَمیدم",
        "explanation": ""
      },
      {
        "text": "چو غنچه بر سرم از کویِ او گذشت نسیمی / که پرده بر دلِ خونین به بویِ او بِدَریدَم",
        "explanation": ""
      },
      {
        "text": "به خاکِ پایِ تو سوگند و نورِ دیدهٔ حافظ / که بی رخِ تو فروغ از چراغ دیده ندیدم",
        "explanation": ""
      }
    ]
  },
  {
    "title": "غزل شمارهٔ ۳۲۳ حافظ",
    "verses": [
      {
        "text": "ز دستِ کوتهِ خود زیرِ بارم / که از بالابلندان شرمسارم",
        "explanation": ""
      },
      {
        "text": "مگر زنجیرِ مویی گیردَم دست / وگر نه سر به شیدایی برآرم",
        "explanation": ""
      },
      {
        "text": "ز چشمِ من بپرس اوضاعِ گردون / که شب تا روز اختر می‌شمارم",
        "explanation": ""
      },
      {
        "text": "بدین شکرانه می‌بوسم لبِ جام / که کرد آگه ز رازِ روزگارم",
        "explanation": ""
      },
      {
        "text": "اگر گفتم دعایِ مِی فروشان / چه باشد؟ حقِّ نعمت می‌گزارم",
        "explanation": ""
      },
      {
        "text": "من از بازویِ خود دارم بسی شُکر / که زورِ مردم آزاری ندارم",
        "explanation": ""
      },
      {
        "text": "سری دارم چو حافظ مست لیکن / به لطف آن سری امیدوارم",
        "explanation": ""
      }
    ]
  },
  {
    "title": "غزل شمارهٔ ۳۲۴ حافظ",
    "verses": [
      {
        "text": "گرچه افتاد ز زلفش گرهی در کارم / همچُنان چشمِ گشاد از کَرَمَش می‌دارم",
        "explanation": ""
      },
      {
        "text": "به طَرَب حمل مَکُن سرخیِ رویم که چو جام / خونِ دل عکس برون می‌دهد از رخسارم",
        "explanation": ""
      },
      {
        "text": "پردهٔ مطربم از دست برون خواهد برد / آه اگر زان که در این پرده نباشد بارم",
        "explanation": ""
      },
      {
        "text": "پاسبانِ حرمِ دل شده‌ام شب همه شب / تا در این پرده جز اندیشه او نَگْذارم",
        "explanation": ""
      },
      {
        "text": "منم آن شاعرِ ساحر که به افسونِ سخن / از نِیِ کِلک، همه قند و شِکَر می‌بارم",
        "explanation": ""
      },
      {
        "text": "دیدهٔ بخت به افسانهٔ او شد در خواب / کو نسیمی ز عنایت که کُنَد بیدارم؟",
        "explanation": ""
      },
      {
        "text": "چون تو را در گذر ای یار نمی‌یارم دید / با که گویم که بگوید سخنی با یارم؟",
        "explanation": ""
      },
      {
        "text": "دوش می‌گفت که حافظ همه روی است و ریا / بجز از خاکِ درش با که بُوَد بازارم؟",
        "explanation": ""
      }
    ]
  },
  {
    "title": "غزل شمارهٔ ۳۲۵ حافظ",
    "verses": [
      {
        "text": "گر دست دهد خاکِ کفِ پایِ نگارم / بر لوحِ بَصَر خطِّ غباری بنگارم",
        "explanation": ""
      },
      {
        "text": "بر بویِ کنارِ تو شدم غرق و امید است / از موجِ سرشکم که رسانَد به کنارم",
        "explanation": ""
      },
      {
        "text": "پروانهٔ او گر رسدم در طلبِ جان / چون شمع همان دَم به دَمی جان بِسِپارَم",
        "explanation": ""
      },
      {
        "text": "امروز مَکَش سر ز وفایِ من و اندیش / زان شب که من از غم به دعا دست برآرم",
        "explanation": ""
      },
      {
        "text": "زلفین سیاهِ تو به دلداریِ عُشّاق / دادند قراری و بِبُردَند قرارم",
        "explanation": ""
      },
      {
        "text": "ای باد از آن باده نسیمی به من آور / کان بویِ شفابخش بُوَد دفعِ خُمارم",
        "explanation": ""
      },
      {
        "text": "گر قلبِ دلم را نَنَهد دوست عیاری / من نقدِ روان در دَمَش از دیده شمارم",
        "explanation": ""
      },
      {
        "text": "دامن مَفِشان از منِ خاکی که پس از من / زین در نتواند که بَرَد باد غبارم",
        "explanation": ""
      },
      {
        "text": "حافظ لبِ لَعلَش چو مرا جانِ عزیز است / عمری بُوَد آن لحظه که جان را به لب آرم",
        "explanation": ""
      }
    ]
  },
  {
    "title": "غزل شمارهٔ ۳۲۶ حافظ",
    "verses": [
      {
        "text": "در نهانخانهٔ عِشرت صَنَمی خوش دارم / کز سرِ زلف و رُخَش، نعل در آتش دارم",
        "explanation": ""
      },
      {
        "text": "عاشق و رندم و میخواره، به آواز بلند / وین همه منصب از آن حورِ پری وَش دارم",
        "explanation": ""
      },
      {
        "text": "گر تو زین دست مرا بی سر و سامان داری / من به آهِ سَحَرَت زلف مُشَوَّش دارم",
        "explanation": ""
      },
      {
        "text": "گر چُنین چهره گشاید خطِ زنگاری دوست / من رخِ زرد به خونابه مُنَقَّش دارم",
        "explanation": ""
      },
      {
        "text": "گر به کاشانهٔ رندان قدمی خواهی زد / نُقلِ شعرِ شِکرین و مِیِ بی‌غَش دارم",
        "explanation": ""
      },
      {
        "text": "ناوَک غمزه بیار و رَسَنِ زلف که من / جنگ‌ها با دلِ مجروح بلاکَش دارم",
        "explanation": ""
      },
      {
        "text": "حافظا چون غم و شادیِّ جهان در گذر است / بهتر آن است که من خاطرِ خود خوش دارم",
        "explanation": ""
      }
    ]
  },
  {
    "title": "غزل شمارهٔ ۳۲۷ حافظ",
    "verses": [
      {
        "text": "مرا عهدیست با جانان که تا جان در بدن دارم / هوادارانِ کویش را چو جانِ خویشتن دارم",
        "explanation": ""
      },
      {
        "text": "صفایِ خلوتِ خاطر از آن شمعِ چِگِل جویم / فروغِ چشم و نورِ دل از آن ماهِ خُتَن دارم",
        "explanation": ""
      },
      {
        "text": "به کام و آرزویِ دل چو دارم خلوتی حاصل / چه فکر از خُبثِ بدگویان، میانِ انجمن دارم",
        "explanation": ""
      },
      {
        "text": "مرا در خانه سروی هست کاندر سایهٔ قَدَّش / فَراغ از سروِ بستانی و شمشادِ چمن دارم",
        "explanation": ""
      },
      {
        "text": "گَرَم صد لشکر از خوبان به قصدِ دل کمین سازند / بِحَمْدِ الله و الْمِنَّه بُتی لشکرشِکن دارم",
        "explanation": ""
      },
      {
        "text": "سِزَد کز خاتمِ لَعلَش زَنَم لافِ سلیمانی / چو اسمِ اعظمم باشد، چه باک از اهرِمَن دارم؟",
        "explanation": ""
      },
      {
        "text": "الا ای پیرِ فرزانه، مَکُن عیبم ز میخانه / که من در تَرکِ پیمانه دلی پیمان‌شِکن دارم",
        "explanation": ""
      },
      {
        "text": "خدا را ای رقیب امشب زمانی دیده بر هم نِه / که من با لَعلِ خاموشش نهانی صد سخن دارم",
        "explanation": ""
      },
      {
        "text": "چو در گل‌زارِ اِقبالش خرامانم بِحَمْدِالله / نه میلِ لاله و نسرین نه برگِ نسترن دارم",
        "explanation": ""
      },
      {
        "text": "به رندی شهره شد حافظ میانِ همدمان، لیکن / چه غم دارم که در عالم قَوامُ‌الدّین حَسَن دارم",
        "explanation": ""
      }
    ]
  },
  {
    "title": "غزل شمارهٔ ۳۲۸ حافظ",
    "verses": [
      {
        "text": "من که باشم که بر آن خاطِر عاطِر گذرم؟ / لطف‌ها می‌کنی ای خاکِ دَرَت، تاجِ سرم",
        "explanation": ""
      },
      {
        "text": "دلبرا بنده نوازیت که آموخت؟ بگو / که من این ظَن، به رقیبانِ تو هرگز نَبَرم",
        "explanation": ""
      },
      {
        "text": "همتم بدرقهٔ راه کن ای طایرِ قدس / که دراز است رَهِ مقصد و من نوسفرم",
        "explanation": ""
      },
      {
        "text": "ای نسیمِ سحری بندگیِ من برسان / که فراموش مکن وقتِ دعایِ سحرم",
        "explanation": ""
      },
      {
        "text": "خُرَّم آن روز کز این مرحله بَربَندَم بار / و از سرِ کوی تو پُرسند رفیقان خبرم",
        "explanation": ""
      },
      {
        "text": "حافظا شاید اگر در طلبِ گوهرِ وصل / دیده دریا کُنَم از اشک و در او غوطه خورم",
        "explanation": ""
      },
      {
        "text": "پایه نظم بلند است و جهان گیر بگو / تا کُنَد پادشهِ بحر دهان پُر گُهَرَم",
        "explanation": ""
      }
    ]
  },
  {
    "title": "غزل شمارهٔ ۳۲۹ حافظ",
    "verses": [
      {
        "text": "جوزا سَحَر نهادْ حمایل برابرم / یعنی غلامِ شاهم و سوگند می‌خورم",
        "explanation": ""
      },
      {
        "text": "ساقی بیا که از مددِ بختِ کارساز / کامی که خواستم ز خدا شد مُیَسَّرَم",
        "explanation": ""
      },
      {
        "text": "جامی بده که باز به شادیِّ رویِ شاه / پیرانه سر، هوایِ جوانیست در سرم",
        "explanation": ""
      },
      {
        "text": "راهم مزن به وصفِ زلالِ خِضِر که من / از جامِ شاه جُرعه کَشِ حوضِ کوثرم",
        "explanation": ""
      },
      {
        "text": "شاها اگر به عرش رسانم سریرِ فضل / مملوکِ این جِنابم و مسکین این دَرَم",
        "explanation": ""
      },
      {
        "text": "من جرعه نوشِ بزمِ تو بودم هزار سال / کی تَرکِ آبخورْد کُنَد طبعِ خوگرم",
        "explanation": ""
      },
      {
        "text": "ور باوَرَت نمی‌کند از بنده این حدیث / از گفتهٔ کمال، دلیلی بیاورم",
        "explanation": ""
      },
      {
        "text": "گر بَرکَنَم دل از تو و بَردارم از تو مِهر / آن مِهر بَر کِه افکنم؟ آن دل کجا بَرَم؟",
        "explanation": ""
      },
      {
        "text": "منصور بِنْ مُظَفَّرِ غازیست حرزِ من / و از این خجسته نام، بر اَعدا مُظَفَّرَم",
        "explanation": ""
      },
      {
        "text": "عهدِ اَلَستِ من همه با عشقِ شاه بود / وَز شاهراهِ عمر، بدین عهد بگذرم",
        "explanation": ""
      },
      {
        "text": "گردون چو کرد نظمِ ثُرَیّا به نامِ شاه / من نظمِ دُر چرا نکنم؟ از کِه کمترم؟",
        "explanation": ""
      },
      {
        "text": "شاهین صفت چو طعمه چَشیدم ز دستِ شاه / کِی باشد التفات به صیدِ کبوترم",
        "explanation": ""
      },
      {
        "text": "ای شاهِ شیرگیر چه کم گردد ار شود / در سایهٔ تو مُلکِ فَراغت مُیَسَّرَم",
        "explanation": ""
      },
      {
        "text": "شعرم به یُمنِ مَدحِ تو صد مُلکِ دل گشاد / گویی که تیغِ توست زبانِ سُخنورم",
        "explanation": ""
      },
      {
        "text": "بر گُلشنی اگر بگذشتم چو بادِ صبح / نِی عشق سرو بود و نه شوقِ صنوبرم",
        "explanation": ""
      },
      {
        "text": "بویِ تو می‌شنیدم و بر یادِ رویِ تو / دادند ساقیانِ طَرَب یک دو ساغرم",
        "explanation": ""
      },
      {
        "text": "مستی به آبِ یک دو عِنَب وضعِ بنده نیست / من سالخورده پیرِ خرابات پَروَرَم",
        "explanation": ""
      },
      {
        "text": "با سِیرِ اخترِ فلکم داوری بَسیست / انصافِ شاه باد در این قصه یاورم",
        "explanation": ""
      },
      {
        "text": "شُکرِ خدا که باز در این اوجِ بارگاه / طاووسِ عرش می‌شنود صیتِ شَهپَرَم",
        "explanation": ""
      },
      {
        "text": "نامم ز کارخانهٔ عُشّاق محو باد / گر جز محبتِ تو بُوَد شغلِ دیگرم",
        "explanation": ""
      },
      {
        "text": "شِبلُ الاَسَد به صیدِ دلم حمله کرد و من / گر لاغرم وگرنه شکارِ غضنفرم",
        "explanation": ""
      },
      {
        "text": "ای عاشقانِ رویِ تو از ذَرِّه بیشتر / من کِی رَسَم به وصلِ تو کز ذَرِّه کمترم",
        "explanation": ""
      },
      {
        "text": "بنما به من که مُنکِرِ حُسنِ رخِ تو کیست / تا دیده‌اش به گِزلِکِ غیرت برآورم",
        "explanation": ""
      },
      {
        "text": "بر من فُتاد سایهٔ خورشیدِ سلطنت / و اکنون فَراغت است ز خورشیدِ خاورم",
        "explanation": ""
      },
      {
        "text": "مقصود از این معامله بازارتیزی است / نی جلوه می‌فروشم و نی عشوه می‌خرم",
        "explanation": ""
      }
    ]
  },
  {
    "title": "غزل شمارهٔ ۳۳۰ حافظ",
    "verses": [
      {
        "text": "تو همچو صبحی و من شمعِ خلوتِ سَحَرم / تبسمی کن و جان بین که چون همی‌سِپرَم",
        "explanation": ""
      },
      {
        "text": "چُنین که در دلِ من داغِ زلفِ سرکَشِ توست / بنفشه زار شود تُربَتَم چو درگذرم",
        "explanation": ""
      },
      {
        "text": "بر آستانِ مرادَت گشاده‌ام درِ چشم / که یک نظر فِکنی، خود فِکندی از نظرم",
        "explanation": ""
      },
      {
        "text": "چه شُکر گویمت ای خیلِ غم، عَفاکَ الله / که روزِ بی‌کسی آخر نمی‌روی ز سرم",
        "explanation": ""
      },
      {
        "text": "غلامِ مردمِ چشمم، که با سیاه دلی / هزار قطره بِبارَد چو دردِ دل شِمُرَم",
        "explanation": ""
      },
      {
        "text": "به هر نظر بُت ما جلوه می‌کند، لیکن / کس این کرشمه نبیند که من همی‌ نِگَرَم",
        "explanation": ""
      },
      {
        "text": "به خاکِ حافظ اگر یار بگذرد چون باد / ز شوق در دلِ آن تنگنا کفن بِدَرَم",
        "explanation": ""
      }
    ]
  },
  {
    "title": "غزل شمارهٔ ۳۳۱ حافظ",
    "verses": [
      {
        "text": "به تیغم گَر کشد دستش نگیرم / وگر تیرم زَنَد منّت پذیرم",
        "explanation": ""
      },
      {
        "text": "کمانِ ابرویت را گو بزن تیر / که پیشِ دست و بازویت بمیرم",
        "explanation": ""
      },
      {
        "text": "غمِ گیتی گر از پایم درآرد / بجز ساغر که باشد دستگیرم؟",
        "explanation": ""
      },
      {
        "text": "برآی ای آفتابِ صبحِ امّید / که در دستِ شبِ هجران اسیرم",
        "explanation": ""
      },
      {
        "text": "به فریادم رَس ای پیرِ خرابات / به یک جرعه جوانم کن که پیرم",
        "explanation": ""
      },
      {
        "text": "به گیسویِ تو خوردم دوش سوگند / که من از پایِ تو سر بر نگیرم",
        "explanation": ""
      },
      {
        "text": "بسوز این خرقهٔ تقوا تو حافظ / که گر آتش شَوَم در وی نگیرم",
        "explanation": ""
      }
    ]
  },
  {
    "title": "غزل شمارهٔ ۳۳۲ حافظ",
    "verses": [
      {
        "text": "مزن بر دل ز نوکِ غمزه تیرم / که پیشِ چشمِ بیمارت بمیرم",
        "explanation": ""
      },
      {
        "text": "نِصاب حُسن در حدِّ کمال است / زکاتم دِه که مسکین و فقیرم",
        "explanation": ""
      },
      {
        "text": "چو طفلان تا کِی ای زاهد، فریبی / به سیبِ بوستان و شهد و شیرم",
        "explanation": ""
      },
      {
        "text": "چُنان پُر شد فضایِ سینه از دوست / که فکرِ خویش گم شد از ضمیرم",
        "explanation": ""
      },
      {
        "text": "قدح پُر کن که من در دولتِ عشق / جوانبخت جهانم گرچه پیرم",
        "explanation": ""
      },
      {
        "text": "قراری بسته‌ام با مِی فروشان / که روزِ غم به جز ساغر نگیرم",
        "explanation": ""
      },
      {
        "text": "مبادا جز حسابِ مُطرب و مِی / اگر نقشی کشد کِلکِ دبیرم",
        "explanation": ""
      },
      {
        "text": "در این غوغا که کَس کَس را نپُرسد / من از پیرِ مُغان منّت پذیرم",
        "explanation": ""
      },
      {
        "text": "خوشا آن دَم کز اِستغنایِ مستی / فَراغت باشد از شاه و وزیرم",
        "explanation": ""
      },
      {
        "text": "من آن مرغم که هر شام و سحرگاه / ز بامِ عرش می‌آید صَفیرم",
        "explanation": ""
      },
      {
        "text": "چو حافظ گنج او در سینه دارم / اگرچه مُدَّعی بیند حقیرم",
        "explanation": ""
      }
    ]
  },
  {
    "title": "غزل شمارهٔ ۳۳۳ حافظ",
    "verses": [
      {
        "text": "نمازِ شامِ غریبان چو گریه آغازم / به مویه‌هایِ غریبانه، قِصه پردازم",
        "explanation": ""
      },
      {
        "text": "به یادِ یار و دیار آن چنان بِگِریَم زار / که از جهان رَه و رسمِ سفر براندازم",
        "explanation": ""
      },
      {
        "text": "من از دیارِ حبیبم نه از بِلاد غریب / مُهَیمنا به رفیقانِ خود رسان بازم",
        "explanation": ""
      },
      {
        "text": "خدای را مددی ای رفیقِ رَه تا من / به کویِ میکده دیگر عَلَم برافرازم",
        "explanation": ""
      },
      {
        "text": "خِرَد ز پیریِ من کِی حساب برگیرد؟ / که باز با صَنَمی طفل، عشق می‌بازم",
        "explanation": ""
      },
      {
        "text": "به جز صَبا و شمالم نمی‌شناسد کَس / عزیز من! که به جز باد نیست دَم‌سازم",
        "explanation": ""
      },
      {
        "text": "هوایِ منزل یار، آب زندگانیِ ماست / صبا بیار نسیمی ز خاکِ شیرازم",
        "explanation": ""
      },
      {
        "text": "سِرشکم آمد و عیبم بگفت روی به روی / شکایت از کِه کنم؟ خانگی‌ست غَمّازَم",
        "explanation": ""
      },
      {
        "text": "ز چَنگِ زهره شنیدم که صبح‌دم می‌گفت / «غلامِ حافظِ خوش‌لهجهٔ خوش‌آوازم»",
        "explanation": ""
      }
    ]
  },
  {
    "title": "غزل شمارهٔ ۳۳۴ حافظ",
    "verses": [
      {
        "text": "گر دست رَسَد در سرِ زُلفینِ تو بازم / چون گوی چه سرها که به چوگانِ تو بازم",
        "explanation": ""
      },
      {
        "text": "زلفِ تو مرا عمر دراز است ولی نیست / در دست، سرِ مویی از آن عمرِ درازم",
        "explanation": ""
      },
      {
        "text": "پروانهٔ راحت بده ای شمع که امشب / از آتشِ دل پیش تو چون شمع گُدازم",
        "explanation": ""
      },
      {
        "text": "آن دَم که به یک خنده دَهَم جان چو صُراحی / مستانِ تو خواهم که گُزارَند نمازم",
        "explanation": ""
      },
      {
        "text": "چون نیست نمازِ منِ آلوده نمازی / در میکده زان کم نَشَوَد سوز و گُدازم",
        "explanation": ""
      },
      {
        "text": "در مسجد و میخانه خیالت اگر آید / محراب و کمانچه ز دو ابرویِ تو سازم",
        "explanation": ""
      },
      {
        "text": "گر خلوتِ ما را شبی از رخ بِفُ<|control592|>زی / چون صبح بر آفاقِ جهان سر بِفَرازم",
        "explanation": ""
      },
      {
        "text": "محمود بُوَد عاقبتِ کار در این راه / گر سر بِرَوَد در سرِ سودایِ اَیازم",
        "explanation": ""
      },
      {
        "text": "حافظ غمِ دل با که بگویم؟ که در این دور / جز جام نشاید که بُوَد محرمِ رازم",
        "explanation": ""
      }
    ]
  },
  {
    "title": "غزل شمارهٔ ۳۳۵ حافظ",
    "verses": [
      {
        "text": "در خراباتِ مُغان گر گذر افتد بازم / حاصلِ خرقه و سجاده، روان دربازم",
        "explanation": ""
      },
      {
        "text": "حلقهٔ توبه گر امروز چو زُهّاد زنم / خازنِ میکده فردا نَکُنَد در، بازم",
        "explanation": ""
      },
      {
        "text": "ور چو پروانه دهد دست، فَراغِ بالی / جز بدان عارضِ شمعی نَبُوَد پروازم",
        "explanation": ""
      },
      {
        "text": "صحبتِ حور نخواهم که بُوَد عینِ قُصور / با خیالِ تو اگر با دِگری پردازم",
        "explanation": ""
      },
      {
        "text": "سِرِّ سودایِ تو در سینه بماندی پنهان / چشمِ تَردامن اگر فاش نکردی رازم",
        "explanation": ""
      },
      {
        "text": "مرغْ سان از قفسِ خاک هوایی گشتم / به هوایی که مگر صید کُنَد شهبازم",
        "explanation": ""
      },
      {
        "text": "همچو چنگ ار به کناری ندهی کامِ دلم / از لبِ خویش چو نِی یک نفسی بِنْوازم",
        "explanation": ""
      },
      {
        "text": "ماجرایِ دلِ خون گشته نگویم با کس / زان که جز تیغِ غمت نیست کسی دَمسازم",
        "explanation": ""
      },
      {
        "text": "گر به هر موی، سری بر تنِ حافظ باشد / همچو زلفت همه را در قدمت اندازم",
        "explanation": ""
      }
    ]
  },
  {
    "title": "غزل شمارهٔ ۳۳۶ حافظ",
    "verses": [
      {
        "text": "مژدهٔ وصلِ تو کو کز سرِ جان برخیزم / طایرِ قُدسم و از دامِ جهان برخیزم",
        "explanation": ""
      },
      {
        "text": "به ولای تو که گر بندهٔ خویشم خوانی / از سرِ خواجگیِ کون و مکان برخیزم",
        "explanation": ""
      },
      {
        "text": "یا رب از ابرِ هدایت بِرَسان بارانی / پیشتر زان که چو گَردی ز میان برخیزم",
        "explanation": ""
      },
      {
        "text": "بر سرِ تربتِ من با مِی و مُطرب بنشین / تا به بویت ز لحد رقص کُنان برخیزم",
        "explanation": ""
      },
      {
        "text": "خیز و بالا بنما ای بتِ شیرین حرکات / کز سرِ جان و جهان دست فشان برخیزم",
        "explanation": ""
      },
      {
        "text": "گرچه پیرم تو شبی تنگ در آغوشم کَش / تا سحرگه ز کنارِ تو جوان برخیزم",
        "explanation": ""
      },
      {
        "text": "روز مرگم نفسی مهلتِ دیدار بده / تا چو حافظ ز سرِ جان و جهان برخیزم",
        "explanation": ""
      }
    ]
  },
  {
    "title": "غزل شمارهٔ ۳۳۷ حافظ",
    "verses": [
      {
        "text": "چرا نه در پِیِ عزمِ دیارِ خود باشم / چرا نه خاکِ سرِ کویِ یارِ خود باشم",
        "explanation": ""
      },
      {
        "text": "غمِ غریبی و غربت چو بر نمی‌تابم / به شهرِ خود رَوَم و شهریارِ خود باشم",
        "explanation": ""
      },
      {
        "text": "ز مَحرمان سراپردهٔ وصال شَوَم / ز بندگانِ خداوندگارِ خود باشم",
        "explanation": ""
      },
      {
        "text": "چو کار عمر نه پیداست باری آن اولی / که روزِ واقعه پیشِ نگارِ خود باشم",
        "explanation": ""
      },
      {
        "text": "ز دستِ بختِ گران‌خواب و کارِ بی‌سامان / گَرَم بُوَد گِلِه‌ای، رازدارِ خود باشم",
        "explanation": ""
      },
      {
        "text": "همیشه پیشهٔ من عاشقی و رندی بود / دگر بکوشم و مشغولِ کارِ خود باشم",
        "explanation": ""
      },
      {
        "text": "بُوَد که لطفِ ازل رهنمون شود حافظ / وگرنه تا به ابد شرمسارِ خود باشم",
        "explanation": ""
      }
    ]
  },
  {
    "title": "غزل شمارهٔ ۳۳۸ حافظ",
    "verses": [
      {
        "text": "من دوستدارِ رویِ خوش و مویِ دلکَشَم / مَدهوشِ چَشمِ مست و مِیِ صافِ بی‌غَشَم",
        "explanation": ""
      },
      {
        "text": "گفتی ز سِرِّ عهدِ ازل یک سخن بگو / آنگَه بگویمت که دو پیمانه دَر کَشَم",
        "explanation": ""
      },
      {
        "text": "من آدمِ بهشتیَم اما در این سفر / حالی اسیرِ عشقِ جوانان مَهوَشَم",
        "explanation": ""
      },
      {
        "text": "در عاشقی گزیر نباشد ز ساز و سوز / اِسْتادِه‌ام چو شمع، مَتَرسان ز آتشم",
        "explanation": ""
      },
      {
        "text": "شیراز معدنِ لبِ لَعل است و کانِ حُسن / من جوهریِّ مُفلِسَم، ایرا مُشَوَّشَم",
        "explanation": ""
      },
      {
        "text": "از بس که چَشمِ مست در این شهر دیده‌ام / حقّا که مِی نمی‌خورم اکنون و سَرخوشم",
        "explanation": ""
      },
      {
        "text": "شهریست پُر کِرشمهٔ حوران ز شِش جهت / چیزیم نیست وَر نه خریدارِ هر شِشَم",
        "explanation": ""
      },
      {
        "text": "بخت ار مدد دهد که کَشَم رَخت سویِ دوست / گیسویِ حور گَرد فشاند ز مَفْرَشَم",
        "explanation": ""
      },
      {
        "text": "حافظ عروسِ طَبعِ مرا جلوه آرزوست / آیینه‌ای ندارم از آن آه می‌کشم",
        "explanation": ""
      }
    ]
  },
  {
    "title": "غزل شمارهٔ ۳۳۹ حافظ",
    "verses": [
      {
        "text": "خیالِ رویِ تو چون بُگذَرَد به گلشنِ چَشم / دل از پِیِ نظر آید به سویِ روزنِ چَشم",
        "explanation": ""
      },
      {
        "text": "سزایِ تکیه گَهَت مَنظَری نمی‌بینم / منم ز عالَم و این گوشهٔ مُعَیَّنِ چَشم",
        "explanation": ""
      },
      {
        "text": "بیا که لَعل و گُهَر در نثارِ مَقْدَمِ تو / ز گنج‌خانه‌ دل می‌کشم به روزنِ چَشم",
        "explanation": ""
      },
      {
        "text": "سَحَر سِرِشکِ رَوانم سرِ خرابی داشت / گَرَم نه خونِ جگر می‌گرفت دامنِ چَشم",
        "explanation": ""
      },
      {
        "text": "نخست روز که دیدم رخِ تو دل می‌گفت / اگر رسَد خلَلی، خونِ من به گردنِ چَشم",
        "explanation": ""
      },
      {
        "text": "به بویِ مژدهٔ وصلِ تو تا سَحَر، شبِ دوش / به راهِ باد نهادم چراغِ روشنِ چَشم",
        "explanation": ""
      },
      {
        "text": "به مردمی که دلِ دردمندِ حافظ را / مَزَن به ناوَکِ دلدوزِ مردم افکنِ چَشم",
        "explanation": ""
      }
    ]
  },
  {
    "title": "غزل شمارهٔ ۳۴۰ حافظ",
    "verses": [
      {
        "text": "من که از آتشِ دل چون خُمِ مِی در جوشم / مُهر بر لب زده، خون می‌خورم و خاموشم",
        "explanation": ""
      },
      {
        "text": "قصدِ جان است طمع در لبِ جانان کردن / تو مرا بین که در این کار به جان می‌کوشم",
        "explanation": ""
      },
      {
        "text": "من کِی آزاد شَوَم از غمِ دل؟ چون هر دَم / هندویِ زلفِ بُتی حلقه کُنَد در گوشم",
        "explanation": ""
      },
      {
        "text": "حاشَ لِلَّه که نیَم معتقدِ طاعتِ خویش / این قَدَر هست که گَه گَه قدحی می‌نوشم",
        "explanation": ""
      },
      {
        "text": "هست امیدم که علیرغمِ عدو روزِ جزا / فیضِ عَفوَش نَنَهد بارِ گُنَه بر دوشم",
        "explanation": ""
      },
      {
        "text": "پدرم روضهٔ رضوان به دو گندم بفروخت / من چرا مُلکِ جهان را به جوی نفروشم؟!",
        "explanation": ""
      },
      {
        "text": "خرقه‌پوشیِ من از غایتِ دین‌داری نیست / پرده‌ای بر سرِ صد عیبِ نهان می‌پوشم",
        "explanation": ""
      },
      {
        "text": "من که خواهم که ننوشم به جز از راوَقِ خُم / چه کنم گر سخنِ پیرِ مُغان نَنْیوشَم؟",
        "explanation": ""
      },
      {
        "text": "گر از این دست زَنَد مُطربِ مجلس رَهِ عشق / شعرِ حافظ بِبَرَد وقتِ سماع از هوشم",
        "explanation": ""
      }
    ]
  },
  {
    "title": "غزل شمارهٔ ۳۴۱ حافظ",
    "verses": [
      {
        "text": "گر من از سرزنشِ مدَّعیان اندیشم / شیوهٔ مستی و رندی نَرَوَد از پیشم",
        "explanation": ""
      },
      {
        "text": "زهدِ رندانِ نوآموخته راهی به دِهیست / من که بدنامِ جهانم چه صلاح اندیشم؟",
        "explanation": ""
      },
      {
        "text": "شاهِ شوریده‌سران خوان منِ بی‌سامان را / زان که در کم‌خِرَدی از همه عالم بیشم",
        "explanation": ""
      },
      {
        "text": "بر جَبین نقش کُن از خونِ دلِ من خالی / تا بدانند که قربانِ تو کافِرکیشم",
        "explanation": ""
      },
      {
        "text": "اعتقادی بِنُما و بِگُذَر بهرِ خدا / تا در این خرقه ندانی که چه نادَرویشم",
        "explanation": ""
      },
      {
        "text": "شعر خونبارِ من ای باد، بدان یار رسان / که ز مژگانِ سیَه، بر رگِ جان زد نیشم",
        "explanation": ""
      },
      {
        "text": "من اگر باده خورم ور نه چه کارم با کس؟ / حافظِ رازِ خود و عارفِ وقتِ خویشم",
        "explanation": ""
      }
    ]
  },
  {
    "title": "غزل شمارهٔ ۳۴۲ حافظ",
    "verses": [
      {
        "text": "حجابِ چهرهٔ جان می‌شود غبارِ تنم / خوشا دَمی که از آن چهره پرده برفکنم",
        "explanation": ""
      },
      {
        "text": "چُنین قفس نه سزایِ چو من خوش‌اَلحانی‌ست / رَوَم به گلشنِ رضوان، که مرغِ آن چمنم",
        "explanation": ""
      },
      {
        "text": "عیان نشد که چرا آمدم، کجا رفتم / دریغ و درد که غافل ز کارِ خویشتنم",
        "explanation": ""
      },
      {
        "text": "چگونه طوف کنم در فضایِ عالمِ قدس؟ / که در سراچهٔ ترکیب، تخته‌‌بندِ تنم",
        "explanation": ""
      },
      {
        "text": "اگر ز خونِ دلم بویِ شوق می‌آید / عجب مدار که هم‌دردِ نافهٔ خُتنم",
        "explanation": ""
      },
      {
        "text": "طرازِ پیرهنِ زَرکشم مبین چون شمع / که سوزهاست نهانی درونِ پیرهنم",
        "explanation": ""
      },
      {
        "text": "بیا و هستیِ حافظ ز پیشِ او بردار / که با وجودِ تو کس نشنود ز من که منم",
        "explanation": ""
      }
    ]
  },
  {
    "title": "غزل شمارهٔ ۳۴۳ حافظ",
    "verses": [
      {
        "text": "چِل سال بیش رفت که من لاف می‌زنم / کز چاکرانِ پیرِ مُغان کمترین منم",
        "explanation": ""
      },
      {
        "text": "هرگز به یُمنِ عاطِفَتِ پیرِ مِی فروش / ساغر تُهی نشد ز مِیِ صافِ روشنم",
        "explanation": ""
      },
      {
        "text": "از جاهِ عشق و دولتِ رندانِ پاکباز / پیوسته صدرِ مَصطَبِه‌ها بود مَسکَنَم",
        "explanation": ""
      },
      {
        "text": "در شانِ من به دُردکَشی ظَنِّ بَد مَبَر / کآلوده گشت جامه، ولی پاکدامنم",
        "explanation": ""
      },
      {
        "text": "شهبازِ دست پادشهم، این چه حالت است؟ / کز یاد بُرده‌اند هوایِ نشیمنم",
        "explanation": ""
      },
      {
        "text": "حیف است بلبلی چو من اکنون در این قفس / با این لسانِ عَذب، که خامُش چو سوسنم",
        "explanation": ""
      },
      {
        "text": "آب و هوای فارس عجب سِفله پرور است / کو همرهی؟ که خیمه از این خاک بَرکَنَم",
        "explanation": ""
      },
      {
        "text": "حافظ به زیرِ خرقه قَدَح تا به کِی کشی؟ / در بزمِ خواجه پرده ز کارَت برافکنم",
        "explanation": ""
      },
      {
        "text": "تورانشهِ خجسته که در من یَزیدِ فضل / شد مِنَّتِ مَواهب او طوقِ گردنم",
        "explanation": ""
      }
    ]
  },
  {
    "title": "غزل شمارهٔ ۳۴۴ حافظ",
    "verses": [
      {
        "text": "عمریست تا من در طلب، هر روز گامی می‌زنم / دستِ شفاعت هر زمان در نیک نامی می‌زنم",
        "explanation": ""
      },
      {
        "text": "بی ماهِ مِهرافروزِ خود، تا بُگذَرانَم روزِ خود / دامی به راهی می‌نهم، مرغی به دامی می‌زنم",
        "explanation": ""
      },
      {
        "text": "اورنگ کو؟ گُلچهر کو؟ نقشِ وفا و مِهر کو؟ / حالی من اندر عاشقی، داوِ تمامی می‌زنم",
        "explanation": ""
      },
      {
        "text": "تا بو که یابم آگهی از سایهٔ سَروِ سَهی / گلبانگِ عشق از هر طرف، بر خوش خرامی می‌زنم",
        "explanation": ""
      },
      {
        "text": "هرچند کـ‌آن آرامِ دل، دانم نبخشد کامِ دل / نقشِ خیالی می‌کشم، فالِ دوامی می‌زنم",
        "explanation": ""
      },
      {
        "text": "دانم سر آرد غُصِّه را، رنگین برآرد قِصِّه را / این آهِ خون افشان که من، هر صبح و شامی می‌زنم",
        "explanation": ""
      },
      {
        "text": "با آن که از وی غایبم، وز مِی چو حافظ تایبم / در مجلسِ روحانیان، گَه گاه جامی می‌زنم",
        "explanation": ""
      }
    ]
  },
  {
    "title": "غزل شمارهٔ ۳۴۵ حافظ",
    "verses": [
      {
        "text": "بی تو ای سروِ روان، با گل و گلشن چه کنم؟ / زلفِ سنبل چه کشَم عارضِ سوسن چه کنم؟",
        "explanation": ""
      },
      {
        "text": "آه کز طعنهٔ بدخواه ندیدم رویت / نیست چون آینه‌ام روی ز آهن، چه کنم؟",
        "explanation": ""
      },
      {
        "text": "برو ای ناصِح و بر دردکشان خرده مگیر / کارفرمایِ قَدَر می‌کند این، من چه کنم؟",
        "explanation": ""
      },
      {
        "text": "برقِ غیرت چو چُنین می‌جَهَد از مَکمَنِ غیب / تو بفرما که منِ سوخته خرمن چه کنم؟",
        "explanation": ""
      },
      {
        "text": "شاهِ تُرکان چو پسندید و به چاهم انداخت / دستگیر ار نشود لطفِ تَهَمتَن چه کنم؟",
        "explanation": ""
      },
      {
        "text": "مددی گر به چراغی نکند آتشِ طور / چارهٔ تیره‌شبِ وادی ایمن چه کنم؟",
        "explanation": ""
      },
      {
        "text": "حافظا خُلدِبَرین خانهٔ موروثِ من است / اندر این منزلِ ویرانه نشیمن چه کنم؟",
        "explanation": ""
      }
    ]
  },
  {
    "title": "غزل شمارهٔ ۳۴۶ حافظ",
    "verses": [
      {
        "text": "من نه آن رندم که تَرکِ شاهد و ساغر کنم / محتسب داند که من این کارها کمتر کنم",
        "explanation": ""
      },
      {
        "text": "من که عیبِ توبه‌کاران کرده باشم بارها / توبه از مِی وقتِ گُل دیوانه باشم گر کنم",
        "explanation": ""
      },
      {
        "text": "عشق دردانه‌ست و من غَوّاص و دریا میکده / سر فروبُردم در آن جا تا کجا سر بَرکُنم",
        "explanation": ""
      },
      {
        "text": "لاله ساغرگیر و نرگس مست و بر ما نامِ فِسق / داوری دارم بسی یا رب، که را داور کنم؟",
        "explanation": ""
      },
      {
        "text": "بازکَش یک دَم عِنان ای تُرکِ شهرآشوبِ من / تا ز اشک و چهره راهت پُر زر و گوهر کنم",
        "explanation": ""
      },
      {
        "text": "من که از یاقوت و لَعلِ اشک دارم گنج‌ها / کِی نظر در فیضِ خورشیدِ بلنداختر کنم",
        "explanation": ""
      },
      {
        "text": "چون صبا مجموعهٔ گل را به آبِ لطف شست / کج دلم خوان، گر نظر بر صفحهٔ دفتر کنم",
        "explanation": ""
      },
      {
        "text": "عهد و پیمانِ فلک را نیست چندان اعتبار / عهد با پیمانه بندم، شرط با ساغَر کُنم",
        "explanation": ""
      },
      {
        "text": "من که دارم در گدایی گنجِ سلطانی به دست / کِی طمع در گردشِ گردونِ دون‌پَرور کنم",
        "explanation": ""
      },
      {
        "text": "گر چه گَردآلودِ فقرم، شرم باد از همتم / گر به آبِ چشمهٔ خورشید دامن تَر کنم",
        "explanation": ""
      },
      {
        "text": "عاشقان را گر در آتش می‌پسندد لطفِ دوست / تنگ چشمم گر نظر در چشمهٔ کوثر کنم",
        "explanation": ""
      },
      {
        "text": "دوش لعلش عشوه‌ای می‌داد حافظ را، ولی / من نه آنم کز وی این افسانه‌ها باور کنم",
        "explanation": ""
      }
    ]
  },
  {
    "title": "غزل شمارهٔ ۳۴۷ حافظ",
    "verses": [
      {
        "text": "صَنَما با غمِ عشقِ تو چه تدبیر کنم؟ / تا به کِی در غمِ تو نالهٔ شبگیر کنم؟",
        "explanation": ""
      },
      {
        "text": "دل دیوانه از آن شد که نصیحت شِنَوَد / مگرش هم ز سرِ زلفِ تو زنجیر کنم",
        "explanation": ""
      },
      {
        "text": "آن چه در مدتِ هِجرِ تو کشیدم هیهات / در یکی نامه محال است که تَحریر کنم",
        "explanation": ""
      },
      {
        "text": "با سرِ زلفِ تو مجموعِ پریشانی خود / کو مجالی که سراسر همه تقریر کنم؟",
        "explanation": ""
      },
      {
        "text": "آن زمان کآرزویِ دیدنِ جانم باشد / در نظر نقشِ رخِ خوبِ تو تصویر کنم",
        "explanation": ""
      },
      {
        "text": "گر بدانم که وصالِ تو بدین دست دهد / دین و دل را همه دَربازم و توفیر کنم",
        "explanation": ""
      },
      {
        "text": "دور شو از برم ای واعظ و بیهوده مگوی / من نه آنم که دگر گوش به تزویر کنم",
        "explanation": ""
      },
      {
        "text": "نیست امّید صَلاحی ز فسادِ حافظ / چون که تقدیر چُنین است، چه تدبیر کنم؟",
        "explanation": ""
      }
    ]
  },
  {
    "title": "غزل شمارهٔ ۳۴۸ حافظ",
    "verses": [
      {
        "text": "دیده دریا کُنَم و صبر به صحرا فِکَنَم / وَاندر این کار دلِ خویش به دریا فِکَنَم",
        "explanation": ""
      },
      {
        "text": "از دلِ تنگِ گنهکار برآرم آهی / کآتش اندر گُنَهِ آدم و حوا فکنم",
        "explanation": ""
      },
      {
        "text": "مایهٔ خوشدلی آنجاست که دلدار آنجاست / می‌کنم جهد که خود را مگر آنجا فکنم",
        "explanation": ""
      },
      {
        "text": "بِگُشا بندِ قَبا ای مَهِ خورشید کُلاه / تا چو زلفت سَرِ سودا زده در پا فکنم",
        "explanation": ""
      },
      {
        "text": "خورده‌ام تیرِ فلک، باده بده تا سرمست / عُقده در بندِ کَمرتَرکشِ جوزا فکنم",
        "explanation": ""
      },
      {
        "text": "جرعهٔ جام بر این تختِ روان افشانم / غُلغُلِ چنگ در این گنبدِ مینا فکنم",
        "explanation": ""
      },
      {
        "text": "حافظا تکیه بر ایّام چو سهو است و خطا / من چرا عِشرتِ امروز به فردا فکنم",
        "explanation": ""
      }
    ]
  },
  {
    "title": "غزل شمارهٔ ۳۴۹ حافظ",
    "verses": [
      {
        "text": "دوش سودایِ رُخَش گفتم ز سر بیرون کُنَم / گفت کو زنجیر؟ تا تدبیرِ این مجنون کُنَم",
        "explanation": ""
      },
      {
        "text": "قامتش را سرو گفتم، سر کشید از من به خشم / دوستان از راست می‌رَنجَد نِگارم، چون کنم؟",
        "explanation": ""
      },
      {
        "text": "نکته ناسنجیده گفتم دلبرا معذور دار / عشوه‌ای فرمای تا من طبع را موزون کنم",
        "explanation": ""
      },
      {
        "text": "زردرویی می‌کَشَم زان طبعِ نازک، بی‌گناه / ساقیا جامی بده تا چهره را گُلگون کنم",
        "explanation": ""
      },
      {
        "text": "ای نسیمِ منزلِ لیلی خدا را تا به کی / رَبع را برهم زنم، اَطلال را جیحون کنم",
        "explanation": ""
      },
      {
        "text": "من که رَه بُردم به گنجِ حُسنِ بی‌پایان دوست / صد گدایِ همچو خود را بعد از این قارون کنم",
        "explanation": ""
      },
      {
        "text": "ای مَهِ صاحب قران، از بنده حافظ یاد کن / تا دعایِ دولتِ آن حُسنِ روزافزون کنم",
        "explanation": ""
      }
    ]
  },
  {
    "title": "غزل شمارهٔ ۳۵۰ حافظ",
    "verses": [
      {
        "text": "به عزمِ توبه سحر گفتم استخاره کُنم / بهارِ توبه‌شکن می‌رسد چه چاره کُنم؟",
        "explanation": ""
      },
      {
        "text": "سخن درست بگویم نمی‌توانم دید / که مِی خورند حریفان و من نِظاره کنم",
        "explanation": ""
      },
      {
        "text": "چو غنچه با لبِ خندان به یادِ مجلسِ شاه / پیاله گیرم و از شوق، جامه پاره کنم",
        "explanation": ""
      },
      {
        "text": "به دورِ لاله دماغِ مرا عِلاج کنید / گر از میانهٔ بزمِ طَرَب کناره کنم",
        "explanation": ""
      },
      {
        "text": "ز رویِ دوست مرا چون گلِ مراد شِکُفت / حوالهٔ سَرِ دشمن به سنگِ خاره کنم",
        "explanation": ""
      },
      {
        "text": "گدایِ میکده‌ام، لیک وقتِ مستی بین / که ناز بر فلک و حکم بر ستاره کنم",
        "explanation": ""
      },
      {
        "text": "مرا که نیست رَه و رسمِ لقمه‌پرهیزی / چرا ملامتِ رندِ شراب‌خواره کنم",
        "explanation": ""
      },
      {
        "text": "به تختِ گُل بنشانم بُتی چو سلطانی / ز سنبل و سَمَنش، سازِ طوق و یاره کنم",
        "explanation": ""
      },
      {
        "text": "ز باده خوردن پنهان مَلول شد حافظ / به بانگِ بَربَط و نِی، رازَش آشکاره کنم",
        "explanation": ""
      }
    ]
  },
  {
    "title": "غزل شمارهٔ ۳۵۱ حافظ",
    "verses": [
      {
        "text": "حاشا که من به موسمِ گُل تَرکِ مِی کُنم / من لافِ عقل می‌زنم، این کار کِی کنم",
        "explanation": ""
      },
      {
        "text": "مطرب کجاست تا همه محصولِ زهد و عِلم / در کارِ چنگ و بَربَط و آوازِ نِی کُنَم",
        "explanation": ""
      },
      {
        "text": "از قیل و قالِ مدرسه حالی دلم گرفت / یک چند نیز خدمتِ معشوق و مِی کنم",
        "explanation": ""
      },
      {
        "text": "کِی بود در زمانه وفا؟ جامِ مِی بیار / تا من حکایتِ جم و کاووسِ کِی کنم",
        "explanation": ""
      },
      {
        "text": "از نامهٔ سیاه نترسم که روزِ حشر / با فیضِ لطفِ او صد از این نامه طِی کنم",
        "explanation": ""
      },
      {
        "text": "کو پیک صبح؟ تا گله‌های شبِ فِراق / با آن خجسته طالعِ فرخنده پِی کنم",
        "explanation": ""
      },
      {
        "text": "این جانِ عاریت که به حافظ سپرد دوست / روزی رُخش ببینم و تسلیمِ وی کنم",
        "explanation": ""
      }
    ]
  },
  {
    "title": "غزل شمارهٔ ۳۵۲ حافظ",
    "verses": [
      {
        "text": "روزگاری شد که در میخانه خدمت می‌کنم / در لباسِ فقر کارِ اهلِ دولت می‌کنم",
        "explanation": ""
      },
      {
        "text": "تا کی اندر دام وصل آرم تَذَروی خوش‌خِرام / در کمینم و انتظار وقتِ فرصت می‌کنم",
        "explanation": ""
      },
      {
        "text": "واعظِ ما بوی حق نشنید بشنو کاین سخن / در حضورش نیز می‌گویم نه غیبت می‌کنم",
        "explanation": ""
      },
      {
        "text": "با صبا افتان و خیزان می‌روم تا کویِ دوست / و از رفیقان ره استمدادِ همت می‌کنم",
        "explanation": ""
      },
      {
        "text": "خاکِ کویت زحمت ما برنتابد بیش از این / لطف‌ها کردی بتا، تخفیفِ زحمت می‌کنم",
        "explanation": ""
      },
      {
        "text": "زلفِ دلبر دامِ راه و غمزه‌اش تیرِ بلاست / یاد دار ای دل که چندینت نصیحت می‌کنم",
        "explanation": ""
      },
      {
        "text": "دیدهٔ بدبین بپوشان ای کریمِ عیب‌پوش / زین دلیری‌ها که من در کُنجِ خلوت می‌کنم",
        "explanation": ""
      },
      {
        "text": "حافظم در مجلسی دُردی‌کشم در محفلی / بنگر این شوخی که چون با خلق، صنعت می‌کنم",
        "explanation": ""
      }
    ]
  },
  {
    "title": "غزل شمارهٔ ۳۵۳ حافظ",
    "verses": [
      {
        "text": "من ترکِ عشقِ شاهد و ساغر نمی‌کنم / صد بار توبه کردم و دیگر نمی‌کنم",
        "explanation": ""
      },
      {
        "text": "باغِ بهشت و سایهٔ طوبی و قصر و حور / با خاکِ کوی دوست برابر نمی‌کنم",
        "explanation": ""
      },
      {
        "text": "تلقین و درسِ اهل نظر یک اشارت است / گفتم کِنایتی و مکرر نمی‌کنم",
        "explanation": ""
      },
      {
        "text": "هرگز نمی‌شود ز سرِ خود خبر مرا / تا در میانِ میکده سر بَر نمی‌کنم",
        "explanation": ""
      },
      {
        "text": "ناصِح به طَعن گفت که رو ترکِ عشق کن / محتاجِ جنگ نیست برادر، نمی‌کنم",
        "explanation": ""
      },
      {
        "text": "این تقوی‌ام تمام، که با شاهدانِ شهر / ناز و کرشمه بر سرِ منبر نمی‌کنم",
        "explanation": ""
      },
      {
        "text": "حافظ جنابِ پیرِ مُغان جایِ دولت است / من تَرکِ خاک بوسیِ این در نمی‌کنم",
        "explanation": ""
      }
    ]
  },
  {
    "title": "غزل شمارهٔ ۳۵۴ حافظ",
    "verses": [
      {
        "text": "به مژگان سیَه کردی هزاران رِخنه در دینم / بیا کز چَشمِ بیمارت هزاران دَرد برچینم",
        "explanation": ""
      },
      {
        "text": "الا ای همنشینِ دل که یارانت بِرَفت از یاد / مرا روزی مباد آن دَم که بی یادِ تو بنشینم",
        "explanation": ""
      },
      {
        "text": "جهان پیر است و بی‌بنیاد از این فرهادکُش فریاد / که کرد افسون و نیرنگش ملول از جانِ شیرینم",
        "explanation": ""
      },
      {
        "text": "ز تابِ آتش دوری شدم غرقِ عرق چون گُل / بیار ای بادِ شبگیری نسیمی زان عرقچینم",
        "explanation": ""
      },
      {
        "text": "جهانِ فانی و باقی فدایِ شاهد و ساقی / که سلطانیِّ عالَم را طُفیلِ عشق می‌بینم",
        "explanation": ""
      },
      {
        "text": "اگر بر جایِ من غیری گزیند دوست، حاکم اوست / حرامم باد اگر من جان به جایِ دوست بُگزینم",
        "explanation": ""
      },
      {
        "text": "صَباحَ الخیر زد بلبل، کجایی ساقیا؟ برخیز / که غوغا می‌کند در سر خیالِ خوابِ دوشینم",
        "explanation": ""
      },
      {
        "text": "شبِ رحلت هم از بستر رَوَم در قصرِ حورُالعین / اگر در وقتِ جان دادن تو باشی شمعِ بالینم",
        "explanation": ""
      },
      {
        "text": "حدیثِ آرزومندی که در این نامه ثبت افتاد / همانا بی‌غلط باشد، که حافظ داد تلقینم",
        "explanation": ""
      }
    ]
  },
  {
    "title": "غزل شمارهٔ ۳۵۵ حافظ",
    "verses": [
      {
        "text": "حالیا مصلحتِ وقت در آن می‌بینم / که کشم رَخت به میخانه و خوش بنشینم",
        "explanation": ""
      },
      {
        "text": "جامِ مِی گیرم و از اهلِ ریا دور شَوَم / یعنی از اهلِ جهان پاکدلی بُگزینم",
        "explanation": ""
      },
      {
        "text": "جز صُراحی و کتابم نَبُوَد یار و ندیم / تا حریفانِ دَغا را به جهان کم بینم",
        "explanation": ""
      },
      {
        "text": "سر به آزادگی از خَلق برآرم چون سَرو / گر دهد دست که دامن ز جهان دَرچینم",
        "explanation": ""
      },
      {
        "text": "بس که در خرقهٔ آلوده زدم لافِ صَلاح / شرمسار از رخِ ساقی و مِیِ رنگینم",
        "explanation": ""
      },
      {
        "text": "سینهٔ تَنگِ من و بارِ غمِ او، هیهات / مردِ این بارِ گران نیست دلِ مسکینم",
        "explanation": ""
      },
      {
        "text": "من اگر رندِ خراباتم و گر زاهدِ شهر / این مَتاعم که همی‌بینی و کمتر زینم",
        "explanation": ""
      },
      {
        "text": "بندهٔ آصفِ عهدم دلم از راه مَبَر / که اگر دَم زَنَم از چرخ بخواهد کینم",
        "explanation": ""
      },
      {
        "text": "بر دلم گرد ستم‌هاست خدایا مپسند / که مکدر شود آیینه مهرآیینم",
        "explanation": ""
      }
    ]
  },
  {
    "title": "غزل شمارهٔ ۳۵۶ حافظ",
    "verses": [
      {
        "text": "گَرَم از دست برخیزد که با دلدار بنشینم / ز جامِ وصل مِی‌ نوشم، ز باغِ عیش گل چینم",
        "explanation": ""
      },
      {
        "text": "شرابِ تلخِ صوفی سوز، بنیادم بخواهد برد / لبم بر لب نِه ای ساقی و بِستان جانِ شیرینم",
        "explanation": ""
      },
      {
        "text": "مگر دیوانه خواهم شد در این سودا که شب تا روز / سخن با ماه می‌گویم، پَری در خواب می‌بینم",
        "explanation": ""
      },
      {
        "text": "لبت شِکَّر به مستان داد و چَشمت مِی به مِیخواران / منم کز غایتِ حِرمان نه با آنم نه با اینم",
        "explanation": ""
      },
      {
        "text": "چو هر خاکی که باد آورد، فیضی بُرد از اِنعامت / ز حالِ بنده یاد آور که خدمتگارِ دیرینم",
        "explanation": ""
      },
      {
        "text": "نه هر کو نقشِ نظمی زد کلامش دلپذیر افتد / تَذَروِ طُرفه من گیرم که چالاک است شاهینم",
        "explanation": ""
      },
      {
        "text": "اگر باور نمی‌داری، رو از صورتگرِ چین پُرس / که مانی نسخه می‌خواهد ز نوکِ کِلکِ مُشکینم",
        "explanation": ""
      },
      {
        "text": "وفاداری و حق گویی نه کارِ هر کسی باشد / غلامِ آصفِ ثانی جلالُ الحقِ و الدینم",
        "explanation": ""
      },
      {
        "text": "رموزِ مستی و رندی ز من بشنو نه از واعظ / که با جام و قَدَح هر دَم ندیمِ ماه و پروینم",
        "explanation": ""
      }
    ]
  },
  {
    "title": "غزل شمارهٔ ۳۵۷ حافظ",
    "verses": [
      {
        "text": "در خراباتِ مُغان نورِ خدا می‌بینم / این عجب بین که چه نوری ز کجا می‌بینم",
        "explanation": ""
      },
      {
        "text": "جلوه بر من مفروش ای مَلِکُ‌الْحاج که تو / خانه می‌بینی و من خانه‌خدا می‌بینم",
        "explanation": ""
      },
      {
        "text": "خواهم از زلفِ بُتان نافه‌گشایی کردن / فکرِ دور است همانا که خطا می‌بینم",
        "explanation": ""
      },
      {
        "text": "سوزِ دل، اشکِ روان، آهِ سحر، نالهٔ شب / این همه از نظرِ لطفِ شما می‌بینم",
        "explanation": ""
      },
      {
        "text": "هر دَم از رویِ تو نقشی زَنَدَم راهِ خیال / با که گویم که در این پرده چه‌ها می‌بینم",
        "explanation": ""
      },
      {
        "text": "کس ندیده‌ست ز مُشکِ خُتَن و نافهٔ چین / آنچه من هر سَحَر از بادِ صبا می‌بینم",
        "explanation": ""
      },
      {
        "text": "دوستان عیبِ نظربازیِ حافظ مکنید / که من او را ز مُحِبّانِ شما می‌بینم",
        "explanation": ""
      }
    ]
  },
  {
    "title": "غزل شمارهٔ ۳۵۸ حافظ",
    "verses": [
      {
        "text": "غمِ زمانه که هیچش کَران نمی‌بینم / دَواش جز مِیِ چون ارغوان نمی‌بینم",
        "explanation": ""
      },
      {
        "text": "به تَرک خدمتِ پیرِ مُغان نخواهم گفت / چرا که مصلحتِ خود در آن نمی‌بینم",
        "explanation": ""
      },
      {
        "text": "ز آفتابِ قَدَح ارتفاعِ عیش بگیر / چرا که طالعِ وقت آن چُنان نمی‌بینم",
        "explanation": ""
      },
      {
        "text": "نشانِ اهل خدا عاشقیست، با خود دار / که در مشایخِ شهر این نشان نمی‌بینم",
        "explanation": ""
      },
      {
        "text": "بدین دو دیدهٔ حیران من هزار افسوس / که با دو آینه رویش عیان نمی‌بینم",
        "explanation": ""
      },
      {
        "text": "قدِ تو تا بِشُد از جویبارِ دیدهٔ من / به جایِ سرو جز آبِ روان نمی‌بینم",
        "explanation": ""
      },
      {
        "text": "در این خُمار کَسَم جرعه‌ای نمی‌بخشد / ببین که اهل دلی در میان نمی‌بینم",
        "explanation": ""
      },
      {
        "text": "نشانِ مویِ میانش که دل در او بستم / ز من مَپرس که خود در میان نمی‌بینم",
        "explanation": ""
      },
      {
        "text": "من و سفینهٔ حافظ که جز در این دریا / بضاعت سخن دُرفشان نمی‌بینم",
        "explanation": ""
      }
    ]
  },
  {
    "title": "غزل شمارهٔ ۳۵۹ حافظ",
    "verses": [
      {
        "text": "خُرَّم آن روز کز این منزلِ ویران بروم / راحتِ جان طلبم و از پِیِ جانان بروم",
        "explanation": ""
      },
      {
        "text": "گرچه دانم که به جایی نَبَرد راه غریب / من به بویِ سرِ آن زلفِ پریشان بروم",
        "explanation": ""
      },
      {
        "text": "دلم از وحشتِ زندانِ سِکَندَر بگِرفت / رخت بربندم و تا مُلکِ سلیمان بروم",
        "explanation": ""
      },
      {
        "text": "چون صبا با تنِ بیمار و دلِ بی‌طاقت / به هواداریِ آن سروِ خِرامان بروم",
        "explanation": ""
      },
      {
        "text": "در رهِ او چو قلم گر به سرم باید رفت / با دلِ زخم‌کَش و دیدهٔ گریان بروم",
        "explanation": ""
      },
      {
        "text": "نذر کردم گر از این غم به درآیم روزی / تا درِ میکده شادان و غزل‌خوان بروم",
        "explanation": ""
      },
      {
        "text": "به هواداری او ذَرِّه صفت، رقص‌کنان / تا لبِ چشمه‌ی خورشیدِ درخشان بروم",
        "explanation": ""
      },
      {
        "text": "تازیان را غمِ احوالِ گران‌باران نیست / پارسایان مددی تا خوش و آسان بروم",
        "explanation": ""
      },
      {
        "text": "ور چو حافظ ز بیابان نبرم رَه بیرون / همرهِ کوکبهٔ آصفِ دوران بروم",
        "explanation": ""
      }
    ]
  },
  {
    "title": "غزل شمارهٔ ۳۶۰ حافظ",
    "verses": [
      {
        "text": "گر از این منزلِ ویران به سویِ خانه رَوَم / دگر آن جا که رَوَم عاقل و فرزانه رَوَم",
        "explanation": ""
      },
      {
        "text": "زین سفر گر به سلامت به وطن باز رَسَم / نذر کردم که هم از راه به میخانه روم",
        "explanation": ""
      },
      {
        "text": "تا بگویم که چه کشفم شد از این سیر و سلوک / به درِ صومعه با بَربَط و پیمانه روم",
        "explanation": ""
      },
      {
        "text": "آشنایانِ رَهِ عشق گَرَم خون بخورند / ناکَسَم گر به شکایت سویِ بیگانه روم",
        "explanation": ""
      },
      {
        "text": "بعد از این دستِ من و زلفِ چو زنجیرِ نگار / چند و چند از پِیِ کامِ دلِ دیوانه روم",
        "explanation": ""
      },
      {
        "text": "گر ببینم خمِ ابروی چو محرابش باز / سجدهٔ شُکر کنم و از پِیِ شُکرانه روم",
        "explanation": ""
      },
      {
        "text": "خُرَّم آن دَم که چو حافظ به تَوَلّای وزیر / سرخوش از میکده با دوست به کاشانه روم",
        "explanation": ""
      }
    ]
  },
  {
    "title": "غزل شمارهٔ ۳۶۱ حافظ",
    "verses": [
      {
        "text": "آن که پامالِ جفا کرد چو خاکِ راهم / خاک می‌بوسم و عُذرِ قَدَمَش می‌خواهم",
        "explanation": ""
      },
      {
        "text": "من نه آنم که ز جورِ تو بِنالم، حاشا / بندهٔ معتقد و چاکرِ دولتخواهم",
        "explanation": ""
      },
      {
        "text": "بسته‌ام در خَمِ گیسویِ تو امّیدِ دراز / آن مبادا که کُنَد دستِ طلب کوتاهم",
        "explanation": ""
      },
      {
        "text": "ذَرّهٔ خاکم و در کویِ توام جای خوش است / ترسم ای دوست که بادی بِبَرَد ناگاهم",
        "explanation": ""
      },
      {
        "text": "پیرِ میخانه سَحَر جامِ جهان‌بینم داد / و اندر آن آینه از حُسنِ تو کرد آگاهم",
        "explanation": ""
      },
      {
        "text": "صوفیِ صومعهٔ عالَمِ قُدسَم لیکن / حالیا دیرِ مُغان است حوالتگاهم",
        "explanation": ""
      },
      {
        "text": "با منِ راه‌نشین خیز و سوی میکده آی / تا در آن حلقه ببینی که چه صاحب جاهم",
        "explanation": ""
      },
      {
        "text": "مست بگذشتی و از حافظت اندیشه نبود / آه اگر دامنِ حُسنِ تو بگیرد آهم",
        "explanation": ""
      },
      {
        "text": "خوشم آمد که سحر خسروِ خاور می‌گفت / با همه پادشهی بندهٔ تورانشاهم",
        "explanation": ""
      }
    ]
  },
  {
    "title": "غزل شمارهٔ ۳۶۲ حافظ",
    "verses": [
      {
        "text": "دیدار شد مُیَسَّر و بوس و کنار هم / از بَخت شُکر دارم و از روزگار هم",
        "explanation": ""
      },
      {
        "text": "زاهد برو که طالع اگر طالعِ من است / جامم به دست باشد و زلفِ نگار هم",
        "explanation": ""
      },
      {
        "text": "ما عیب کس به مستی و رندی نمی‌کنیم / لعلِ بُتان خوش است و مِیِ خوشگوار هم",
        "explanation": ""
      },
      {
        "text": "ای دل بشارتی دَهَمَت محتسب نماند / و از مِی جهان پُر است و بُتِ میگسار هم",
        "explanation": ""
      },
      {
        "text": "خاطر به دستِ تفرقه دادن نه زیرکیست / مجموعه‌ای بخواه و صُراحی بیار هم",
        "explanation": ""
      },
      {
        "text": "بر خاکیانِ عشق فشان جرعهٔ لبش / تا خاک لعل‌گون شود و مُشکبار هم",
        "explanation": ""
      },
      {
        "text": "آن شد که چشمِ بد نگران بودی از کمین / خصم از میان بِرَفت و سرشک از کنار هم",
        "explanation": ""
      },
      {
        "text": "چون کائنات جمله به بویِ تو زنده‌اند / ای آفتاب سایه ز ما برمدار هم",
        "explanation": ""
      },
      {
        "text": "چون آب روی لاله و گل، فیضِ حُسنِ توست / ای ابرِ لطف بر منِ خاکی بِبار هم",
        "explanation": ""
      },
      {
        "text": "حافظ اسیرِ زلفِ تو شد از خدا بترس / و از اِنتِصافِ آصفِ جم اقتدار هم",
        "explanation": ""
      },
      {
        "text": "بُرهان مُلک و دین که ز دستِ وزارتش / ایام کانْ یمین شد و دریا یسار هم",
        "explanation": ""
      },
      {
        "text": "بر یادِ رایِ انورِ او آسمان به صبح / جان می‌کُنَد فدا و کواکب نثار هم",
        "explanation": ""
      },
      {
        "text": "گویِ زمین ربودهٔ چوگانِ عدلِ اوست / وین برکشیده گنبدِ نیلی حصار هم",
        "explanation": ""
      },
      {
        "text": "عزمِ سَبُک عِنان تو در جنبش آورد / این پایدار مرکز عالی مدار هم",
        "explanation": ""
      },
      {
        "text": "تا از نتیجه فلک و طور دور اوست / تبدیل ماه و سال و خزان و بهار هم",
        "explanation": ""
      },
      {
        "text": "خالی مباد کاخِ جلالش ز سروران / و از ساقیانِ سَرو قَدِ گُلعِذار هم",
        "explanation": ""
      }
    ]
  },
  {
    "title": "غزل شمارهٔ ۳۶۳ حافظ",
    "verses": [
      {
        "text": "دَردَم از یار است و درمان نیز هم / دل فدایِ او شد و جان نیز هم",
        "explanation": ""
      },
      {
        "text": "این که می‌گویند آن خوشتر ز حسن / یار ما این دارد و آن نیز هم",
        "explanation": ""
      },
      {
        "text": "یاد باد آن کاو به قصدِ خونِ ما / عهد را بشکست و پیمان نیز هم",
        "explanation": ""
      },
      {
        "text": "دوستان در پرده می‌گویم سخن / گفته خواهد شد به دَستان نیز هم",
        "explanation": ""
      },
      {
        "text": "چون سر آمد دولتِ شب‌هایِ وصل / بگذرد ایامِ هِجران نیز هم",
        "explanation": ""
      },
      {
        "text": "هر دو عالم یک فروغِ رویِ اوست / گفتمت پیدا و پنهان نیز هم",
        "explanation": ""
      },
      {
        "text": "اعتمادی نیست بر کارِ جهان / بلکه بر گردونِ گَردان نیز هم",
        "explanation": ""
      },
      {
        "text": "عاشق از قاضی نترسد مِی بیار / بلکه از یَرغویِ دیوان نیز هم",
        "explanation": ""
      },
      {
        "text": "محتسب داند که حافظ عاشق است / و آصفِ مُلکِ سلیمان نیز هم",
        "explanation": ""
      }
    ]
  },
  {
    "title": "غزل شمارهٔ ۳۶۴ حافظ",
    "verses": [
      {
        "text": "ما بی‌غمانِ مست دل از دست داده‌ایم / هم‌رازِ عشق و هم‌نفسِ جامِ باده‌ایم",
        "explanation": ""
      },
      {
        "text": "بر ما بسی کمانِ ملامت کشیده‌اند / تا کارِ خود ز ابرویِ جانان گشاده‌ایم",
        "explanation": ""
      },
      {
        "text": "ای گُل تو دوش داغِ صَبوحی کشیده‌ای / ما آن شقایقیم که با داغ زاده‌ایم",
        "explanation": ""
      },
      {
        "text": "پیرِ مُغان ز توبهٔ ما گر ملول شد / گو باده صاف کن که به عذر ایستاده‌ایم",
        "explanation": ""
      },
      {
        "text": "کار از تو می‌رود، مددی ای دلیلِ راه / کانصاف می‌دهیم و ز راه اوفتاده‌ایم",
        "explanation": ""
      },
      {
        "text": "چون لاله، مِی مبین و قَدَح در میانِ کار / این داغ بین که بر دلِ خونین نهاده‌ایم",
        "explanation": ""
      },
      {
        "text": "گفتی که «حافظ این همه رنگ و خیال چیست؟!» / نقشِ غلط مَبین که همان لوحِ ساده‌ایم",
        "explanation": ""
      }
    ]
  },
  {
    "title": "غزل شمارهٔ ۳۶۵ حافظ",
    "verses": [
      {
        "text": "عمریست تا به راهِ غَمَت رو نهاده‌ایم / روی و ریایِ خَلق به یک سو نهاده‌ایم",
        "explanation": ""
      },
      {
        "text": "طاق و رواقِ مدرسه و قال و قیلِ عِلم / در راهِ جام و ساقیِ مَه رو نهاده‌ایم",
        "explanation": ""
      },
      {
        "text": "هم جان بِدان دو نرگسِ جادو سپرده‌ایم / هم دل بدان دو سُنبلِ هندو نهاده‌ایم",
        "explanation": ""
      },
      {
        "text": "عمری گذشت تا به امیدِ اشارتی / چشمی بدان دو گوشهٔ ابرو نهاده‌ایم",
        "explanation": ""
      },
      {
        "text": "ما مُلکِ عافیت نه به لشکر گرفته‌ایم / ما تختِ سلطنت نه به بازو نهاده‌ایم",
        "explanation": ""
      },
      {
        "text": "تا سِحْرِ چَشم یار چه بازی کند که باز / بنیاد بر کرشمهٔ جادو نهاده‌ایم",
        "explanation": ""
      },
      {
        "text": "بی زلفِ سرکشش سرِ سودایی از ملال / همچون بنفشه بر سرِ زانو نهاده‌ایم",
        "explanation": ""
      },
      {
        "text": "در گوشهٔ امید چو نَظّارگانِ ماه / چَشمِ طلب بر آن خَمِ ابرو نهاده‌ایم",
        "explanation": ""
      },
      {
        "text": "گفتی که حافظا دل سرگشته‌ات کجاست؟ / در حلقه‌هایِ آن خَمِ گیسو نهاده‌ایم",
        "explanation": ""
      }
    ]
  },
  {
    "title": "غزل شمارهٔ ۳۶۶ حافظ",
    "verses": [
      {
        "text": "ما بدین در نه پِیِ حشمت و جاه آمده‌ایم / از بد حادثه این جا به پناه آمده‌ایم",
        "explanation": ""
      },
      {
        "text": "رهروِ منزلِ عشقیم و زِ سرحدِّ عَدَم / تا به اقلیمِ وجود این همه راه آمده‌ایم",
        "explanation": ""
      },
      {
        "text": "سبزهٔ خطِّ تو دیدیم و زِ بُستانِ بهشت / به طلبکاریِ این مهرگیاه آمده‌ایم",
        "explanation": ""
      },
      {
        "text": "با چُنین گنج که شد خازنِ او روحِ امین / به گدایی به درِ خانهٔ شاه آمده‌ایم",
        "explanation": ""
      },
      {
        "text": "لنگرِ حِلمِ تو ای کشتیِ توفیق کجاست؟ / که در این بحرِ کَرَم غرقِ گناه آمده‌ایم",
        "explanation": ""
      },
      {
        "text": "آبرو می‌رود ای ابرِ خطاپوش ببار / که به دیوانِ عمل نامه‌سیاه آمده‌ایم",
        "explanation": ""
      },
      {
        "text": "حافظ این خرقهٔ پشمینه بینداز که ما / از پِیِ قافله با آتشِ آه آمده‌ایم",
        "explanation": ""
      }
    ]
  },
  {
    "title": "غزل شمارهٔ ۳۶۷ حافظ",
    "verses": [
      {
        "text": "فتوی پیرِ مُغان دارم و قولیست قدیم / که حرام است مِی آنجا که نه یار است ندیم",
        "explanation": ""
      },
      {
        "text": "چاک خواهم زدن این دلقِ ریایی، چه کنم؟ / روح را صحبتِ ناجنس عذابیست الیم",
        "explanation": ""
      },
      {
        "text": "تا مگر جرعه فشانَد لبِ جانان بر من / سال‌ها شد که منم بر درِ میخانه مقیم",
        "explanation": ""
      },
      {
        "text": "مگرش خدمتِ دیرین من از یاد برفت / ای نسیم سحری یاد دَهَش عهدِ قدیم",
        "explanation": ""
      },
      {
        "text": "بعد صد سال اگر بر سرِ خاکم گذری / سر برآرد ز گِلم رقص کنان عَظمِ رَمیم",
        "explanation": ""
      },
      {
        "text": "دلبر از ما به صد امّید سِتد اول دل / ظاهرا عهد فرامُش نَکُنَد خلقِ کریم",
        "explanation": ""
      },
      {
        "text": "غنچه گو تنگدل از کارِ فروبسته مَباش / کز دم صبح مدد یابی و انفاسِ نسیم",
        "explanation": ""
      },
      {
        "text": "فکر بهبود خود ای دل ز دری دیگر کن / درد عاشق نشود به، به مداوایِ حکیم",
        "explanation": ""
      },
      {
        "text": "گوهرِ معرفت آموز که با خود بِبَری / که نصیبِ دگران است نِصابِ زر و سیم",
        "explanation": ""
      },
      {
        "text": "دام سخت است مگر یار شود لطفِ خدا / ور نه آدم نَبَرد صرفه ز شیطانِ رجیم",
        "explanation": ""
      },
      {
        "text": "حافظ ار سیم و زرت نیست چه شد؟ شاکر باش / چه به از دولتِ لطفِ سخن و طَبع سلیم",
        "explanation": ""
      }
    ]
  },
  {
    "title": "غزل شمارهٔ ۳۶۸ حافظ",
    "verses": [
      {
        "text": "خیز تا از درِ میخانه گُشادی طلبیم / به رَهِ دوست نشینیم و مُرادی طلبیم",
        "explanation": ""
      },
      {
        "text": "زادِ راهِ حَرمِ وصل نداریم مگر / به گدایی ز درِ میکده زادی طلبیم",
        "explanation": ""
      },
      {
        "text": "اشکِ آلودهٔ ما گرچه روان است ولی / به رسالت سویِ او پاک‌نهادی طلبیم",
        "explanation": ""
      },
      {
        "text": "لذتِ داغِ غمت بر دلِ ما باد حرام / اگر از جورِ غمِ عشقِ تو دادی طلبیم",
        "explanation": ""
      },
      {
        "text": "نقطهٔ خالِ تو بر لوحِ بصر نَتوان زد / مگر از مَردُمَکِ دیده مِدادی طلبیم",
        "explanation": ""
      },
      {
        "text": "عشوه‌ای از لبِ شیرینِ تو دل خواست به جان / به شکرخنده لَبَت گفت مَزادی طلبیم",
        "explanation": ""
      },
      {
        "text": "تا بُوَد نسخهٔ عطری دل سودازده را / از خطِ غالیه‌سایِ تو سوادی طلبیم",
        "explanation": ""
      },
      {
        "text": "چون غمت را نَتَوان یافت مگر در دلِ شاد / ما به امّیدِ غمت خاطرِ شادی طلبیم",
        "explanation": ""
      },
      {
        "text": "بر درِ مدرسه تا چند نشینی حافظ؟ / خیز تا از درِ میخانه گُشادی طلبیم",
        "explanation": ""
      }
    ]
  },
  {
    "title": "غزل شمارهٔ ۳۶۹ حافظ",
    "verses": [
      {
        "text": "ما زِ یاران چَشمِ یاری داشتیم / خود غلط بود آنچه ما پنداشتیم",
        "explanation": ""
      },
      {
        "text": "تا درختِ دوستی بَر کِی دهد / حالیا رفتیم و تخمی کاشتیم",
        "explanation": ""
      },
      {
        "text": "گفت‌و‌گو آیینِ درویشی نبود / ور نه با تو ماجراها داشتیم",
        "explanation": ""
      },
      {
        "text": "شیوهٔ چَشمت فریبِ جنگ داشت / ما غلط کردیم و صلح انگاشتیم",
        "explanation": ""
      },
      {
        "text": "گُلبُنِ حُسنَت نه خود شد دلفُروز / ما دَمِ همت بر او بگماشتیم",
        "explanation": ""
      },
      {
        "text": "نکته‌ها رفت و شکایت کس نکرد / جانبِ حُرمَت فرو نگذاشتیم",
        "explanation": ""
      },
      {
        "text": "گفت خود دادی به ما دل حافظا / ما مُحَصِّل بر کسی نَگماشتیم",
        "explanation": ""
      }
    ]
  },
  {
    "title": "غزل شمارهٔ ۳۷۰ حافظ",
    "verses": [
      {
        "text": "صَلاح از ما چه می‌جویی؟ که مستان را صَلا گفتیم / به دورِ نرگسِ مستت سلامت را دعا گفتیم",
        "explanation": ""
      },
      {
        "text": "درِ میخانه‌ام بُگشا که هیچ از خانقه نَگشود / گَرَت باور بُوَد ور نه سخن این بود و ما گفتیم",
        "explanation": ""
      },
      {
        "text": "من از چشمِ تو ای ساقی خراب افتاده‌ام لیکن / بلایی کز حبیب آید هِزارش مَرحَبا گفتیم",
        "explanation": ""
      },
      {
        "text": "اگر بر من نَبَخشایی پشیمانی خوری آخر / به خاطر دار این معنی که در خدمت کجا گفتیم",
        "explanation": ""
      },
      {
        "text": "قَدَت گفتم که شمشاد است؛ بس خِجلَت به بار آورد / که این نسبت چرا کردیم و این بُهتان چرا گفتیم",
        "explanation": ""
      },
      {
        "text": "جگر چون نافه‌ام خون گشت کم زینم نمی‌باید / جزای آن که با زلفت سخن از چین خطا گفتیم",
        "explanation": ""
      },
      {
        "text": "تو آتش گشتی ای حافظ ولی با یار درنگرفت / ز بدعهدیِّ گُل گویی حکایت با صبا گفتیم",
        "explanation": ""
      }
    ]
  },
  {
    "title": "غزل شمارهٔ ۳۷۱ حافظ",
    "verses": [
      {
        "text": "ما درس سحر در ره میخانه نهادیم / محصول دعا در ره جانانه نهادیم",
        "explanation": ""
      },
      {
        "text": "در خرمن صد زاهد عاقل زند آتش / این داغ که ما بر دل دیوانه نهادیم",
        "explanation": ""
      },
      {
        "text": "سلطان ازل گنج غم عشق به ما داد / تا روی در این منزل ویرانه نهادیم",
        "explanation": ""
      },
      {
        "text": "در دل ندهم ره پس از این مهر بتان را / مهر لب او بر در این خانه نهادیم",
        "explanation": ""
      },
      {
        "text": "در خرقه از این بیش منافق نتوان بود / بنیاد از این شیوه رندانه نهادیم",
        "explanation": ""
      },
      {
        "text": "چون می‌رود این کشتی سرگشته که آخر / جان در سر آن گوهر یک دانه نهادیم",
        "explanation": ""
      },
      {
        "text": "المنة للَّه که چو ما بی‌دل و دین بود / آن را که لقب عاقل و فرزانه نهادیم",
        "explanation": ""
      },
      {
        "text": "قانع به خیالی ز تو بودیم چو حافظ / یا رب چه گداهمت و بیگانه نهادیم",
        "explanation": ""
      }
    ]
  },
  {
    "title": "غزل شمارهٔ ۳۷۲ حافظ",
    "verses": [
      {
        "text": "بگذار تا ز شارع میخانه بگذریم / کز بهر جرعه‌ای همه محتاج این دریم",
        "explanation": ""
      },
      {
        "text": "روز نخست چون دم رندی زدیم و عشق / شرط آن بود که جز ره آن شیوه نسپریم",
        "explanation": ""
      },
      {
        "text": "جایی که تخت و مسند جم می‌رود به باد / گر غم خوریم خوش نبود به که می خوریم",
        "explanation": ""
      },
      {
        "text": "تا بو که دست در کمر او توان زدن / در خون دل نشسته چو یاقوت احمریم",
        "explanation": ""
      },
      {
        "text": "واعظ مکن نصیحت شوریدگان که ما / با خاک کوی دوست به فردوس ننگریم",
        "explanation": ""
      },
      {
        "text": "چون صوفیان به حالت و رقصند مقتدا / ما نیز هم به شعبده دستی برآوریم",
        "explanation": ""
      },
      {
        "text": "از جرعه تو خاک زمین در و لعل یافت / بیچاره ما که پیش تو از خاک کمتریم",
        "explanation": ""
      },
      {
        "text": "حافظ چو ره به کنگره کاخ وصل نیست / با خاک آستانه این در به سر بریم",
        "explanation": ""
      }
    ]
  },
  {
    "title": "غزل شمارهٔ ۳۷۳ حافظ",
    "verses": [
      {
        "text": "خیز تا خرقه صوفی به خرابات بریم / شطح و طامات به بازار خرافات بریم",
        "explanation": ""
      },
      {
        "text": "سوی رندان قلندر به ره آورد سفر / دلق بسطامی و سجاده طامات بریم",
        "explanation": ""
      },
      {
        "text": "تا همه خلوتیان جام صبوحی گیرند / چنگ صبحی به در پیر مناجات بریم",
        "explanation": ""
      },
      {
        "text": "با تو آن عهد که در وادی ایمن بستیم / همچو موسی ارنی گوی به میقات بریم",
        "explanation": ""
      },
      {
        "text": "کوس ناموس تو بر کنگره عرش زنیم / علم عشق تو بر بام سماوات بریم",
        "explanation": ""
      },
      {
        "text": "خاک کوی تو به صحرای قیامت فردا / همه بر فرق سر از بهر مباهات بریم",
        "explanation": ""
      },
      {
        "text": "ور نهد در ره ما خار ملامت زاهد / از گلستانش به زندان مکافات بریم",
        "explanation": ""
      },
      {
        "text": "شرممان باد ز پشمینه آلوده خویش / گر بدین فضل و هنر نام کرامات بریم",
        "explanation": ""
      },
      {
        "text": "قدر وقت ار نشناسد دل و کاری نکند / بس خجالت که از این حاصل اوقات بریم",
        "explanation": ""
      },
      {
        "text": "فتنه می‌بارد از این سقف مقرنس برخیز / تا به میخانه پناه از همه آفات بریم",
        "explanation": ""
      },
      {
        "text": "در بیابان فنا گم شدن آخر تا کی / ره بپرسیم مگر پی به مهمات بریم",
        "explanation": ""
      },
      {
        "text": "حافظ آب رخ خود بر در هر سفله مریز / حاجت آن به که بر قاضی حاجات بریم",
        "explanation": ""
      }
    ]
  },
  {
    "title": "غزل شمارهٔ ۳۷۴ حافظ",
    "verses": [
      {
        "text": "بیا تا گل برافشانیم و می در ساغر اندازیم / فلک را سقف بشکافیم و طرحی نو دراندازیم",
        "explanation": ""
      },
      {
        "text": "اگر غم لشکر انگیزد که خون عاشقان ریزد / من و ساقی به هم تازیم و بنیادش براندازیم",
        "explanation": ""
      },
      {
        "text": "شراب ارغوانی را گلاب اندر قَدَح ریزیم / نسیم عِطرگردان را شِکَر در مِجمَر اندازیم",
        "explanation": ""
      },
      {
        "text": "چو در دست است رودی خوش، بزن مطرب سرودی خوش / که دست‌افشان غزل خوانیم و پاکوبان سر اندازیم",
        "explanation": ""
      },
      {
        "text": "صبا خاک وجود ما بدان عالی‌جناب انداز / بُوَد کان شاه خوبان را نظر بر مَنظَر اندازیم",
        "explanation": ""
      },
      {
        "text": "یکی از عقل می‌لافد یکی طامات می‌بافد / بیا کاین داوری‌ها را به پیشِ داور اندازیم",
        "explanation": ""
      },
      {
        "text": "بهشت عَدْن اگر خواهی بیا با ما به میخانه / که از پای خُمَت روزی به حوضِ کوثر اندازیم",
        "explanation": ""
      },
      {
        "text": "سخندانی و خوشخوانی نمی‌ورزند در شیراز / بیا حافظ که تا خود را به مُلکی دیگر اندازیم",
        "explanation": ""
      }
    ]
  },
  {
    "title": "غزل شمارهٔ ۳۷۵ حافظ",
    "verses": [
      {
        "text": "صوفی بیا که خرقه سالوس برکشیم / وین نقش زرق را خط بطلان به سر کشیم",
        "explanation": ""
      },
      {
        "text": "نذر و فتوح صومعه در وجه می نهیم / دلق ریا به آب خرابات برکشیم",
        "explanation": ""
      },
      {
        "text": "فردا اگر نه روضه رضوان به ما دهند / غلمان ز روضه حور ز جنت به درکشیم",
        "explanation": ""
      },
      {
        "text": "بیرون جهیم سرخوش و از بزم صوفیان / غارت کنیم باده و شاهد به بر کشیم",
        "explanation": ""
      },
      {
        "text": "عشرت کنیم ور نه به حسرت کشندمان / روزی که رخت جان به جهانی دگر کشیم",
        "explanation": ""
      },
      {
        "text": "سر خدا که در تتق غیب منزویست / مستانه‌اش نقاب ز رخسار برکشیم",
        "explanation": ""
      },
      {
        "text": "کو جلوه‌ای ز ابروی او تا چو ماه نو / گوی سپهر در خم چوگان زر کشیم",
        "explanation": ""
      },
      {
        "text": "حافظ نه حد ماست چنین لاف‌ها زدن / پای از گلیم خویش چرا بیشتر کشیم",
        "explanation": ""
      }
    ]
  },
  {
    "title": "غزل شمارهٔ ۳۷۶ حافظ",
    "verses": [
      {
        "text": "دوستان وقت گل آن به که به عشرت کوشیم / سخن اهل دل است این و به جان بنیوشیم",
        "explanation": ""
      },
      {
        "text": "نیست در کس کرم و وقت طرب می‌گذرد / چاره آن است که سجاده به مِی بفروشیم",
        "explanation": ""
      },
      {
        "text": "خوش هوایی‌ست فرح‌بخش خدایا بفرست / نازنینی که به رویش مِی گل‌گون نوشیم",
        "explanation": ""
      },
      {
        "text": "ارغنون ساز فلک ره‌زن اهل هنر است / چون از این غصه ننالیم و چرا نخروشیم؟",
        "explanation": ""
      },
      {
        "text": "گل به جوش آمد و از مِی نزدیمش آبی / لاجرم زآتش حرمان و هوس می‌جوشیم",
        "explanation": ""
      },
      {
        "text": "می‌کشیم از قدح لاله شرابی موهوم / چشم بد دور که بی‌مطرب و مِی مدهوشیم",
        "explanation": ""
      },
      {
        "text": "حافظ این حال عجب با که توان گفت که ما / بلبلانیم که در مُوسم گل خاموشیم",
        "explanation": ""
      }
    ]
  },
  {
    "title": "غزل شمارهٔ ۳۷۷ حافظ",
    "verses": [
      {
        "text": "ما شبی دست برآریم و دعایی بکنیم / غم هجران تو را چاره ز جایی بکنیم",
        "explanation": ""
      },
      {
        "text": "دلِ بیمار شد از دست، رفیقان مددی / تا طبیبش به سر آریم و دوایی بکنیم",
        "explanation": ""
      },
      {
        "text": "آن که بی‌جرم برنجید و به تیغم زد و رفت / بازش آرید خدا را که صفایی بکنیم",
        "explanation": ""
      },
      {
        "text": "خشک شد بیخ طرب راه خرابات کجاست / تا در آن آب و هوا نشو و نمایی بکنیم",
        "explanation": ""
      },
      {
        "text": "مدد از خاطر رندان طلب ای دل ور نه / کار صعب است مبادا که خطایی بکنیم",
        "explanation": ""
      },
      {
        "text": "سایهٔ طایر کم حوصله کاری نکند / طلب از سایهٔ میمون همایی بکنیم",
        "explanation": ""
      },
      {
        "text": "دلم از پرده بشد حافظ خوش‌گوی کجاست / تا به قول و غزلش ساز نوایی بکنیم",
        "explanation": ""
      }
    ]
  },
  {
    "title": "غزل شمارهٔ ۳۷۸ حافظ",
    "verses": [
      {
        "text": "ما نگوییم بد و میل به ناحق نکنیم / جامه کس سیه و دلق خود ازرق نکنیم",
        "explanation": ""
      },
      {
        "text": "عیب درویش و توانگر به کم و بیش بد است / کار بد مصلحت آن است که مطلق نکنیم",
        "explanation": ""
      },
      {
        "text": "رقم مغلطه بر دفتر دانش نزنیم / سر حق بر ورق شعبده ملحق نکنیم",
        "explanation": ""
      },
      {
        "text": "شاه اگر جرعه رندان نه به حرمت نوشد / التفاتش به می صاف مروّق نکنیم",
        "explanation": ""
      },
      {
        "text": "خوش برانیم جهان در نظر راهروان / فکر اسب سیه و زین مغرّق نکنیم",
        "explanation": ""
      },
      {
        "text": "آسمان کشتی ارباب هنر می‌شکند / تکیه آن به که بر این بحر معلّق نکنیم",
        "explanation": ""
      },
      {
        "text": "گر بدی گفت حسودی و رفیقی رنجید / گو تو خوش باش که ما گوش به احمق نکنیم",
        "explanation": ""
      },
      {
        "text": "حافظ ار خصم خطا گفت نگیریم بر او / ور به حق گفت جدل با سخن حق نکنیم",
        "explanation": ""
      }
    ]
  },
  {
    "title": "غزل شمارهٔ ۳۷۹ حافظ",
    "verses": [
      {
        "text": "سرم خوش است و به بانگ بلند می‌گویم / که من نسیم حیات از پیاله می‌جویم",
        "explanation": ""
      },
      {
        "text": "عبوس زهد به وجه خمار ننشیند / مرید خرقه دردی کشان خوش خویم",
        "explanation": ""
      },
      {
        "text": "شدم فسانه به سرگشتگی و ابروی دوست / کشید در خم چوگان خویش چون گویم",
        "explanation": ""
      },
      {
        "text": "گرم نه پیر مغان در به روی بگشاید / کدام در بزنم چاره از کجا جویم",
        "explanation": ""
      },
      {
        "text": "مکن در این چمنم سرزنش به خودرویی / چنان که پرورشم می‌دهند می‌رویم",
        "explanation": ""
      },
      {
        "text": "تو خانقاه و خرابات در میانه مبین / خدا گواه که هر جا که هست با اویم",
        "explanation": ""
      },
      {
        "text": "غبار راه طلب کیمیای بهروزیست / غلام دولت آن خاک عنبرین بویم",
        "explanation": ""
      },
      {
        "text": "ز شوق نرگس مست بلندبالایی / چو لاله با قدح افتاده بر لب جویم",
        "explanation": ""
      },
      {
        "text": "بیار می که به فتوی حافظ از دل پاک / غبار زرق به فیض قدح فروشویم",
        "explanation": ""
      }
    ]
  },
  {
    "title": "غزل شمارهٔ ۳۸۰ حافظ",
    "verses": [
      {
        "text": "بارها گفته‌ام و بار دگر می‌گویم / که من دلشده این ره نه به خود می‌پویم",
        "explanation": ""
      },
      {
        "text": "در پس آینه طوطی صفتم داشته‌اند / آن چه استاد ازل گفت بگو می‌گویم",
        "explanation": ""
      },
      {
        "text": "من اگر خارم و گر گل چمن آرایی هست / که از آن دست که او می‌کشدم می‌رویم",
        "explanation": ""
      },
      {
        "text": "دوستان عیب من بی‌دل حیران مکنید / گوهری دارم و صاحب نظری می‌جویم",
        "explanation": ""
      },
      {
        "text": "گرچه با دلق ملمع می گلگون عیب است / مکنم عیب کز او رنگ ریا می‌شویم",
        "explanation": ""
      },
      {
        "text": "خنده و گریه عشاق ز جایی دگر است / می‌سرایم به شب و وقت سحر می‌مویم",
        "explanation": ""
      },
      {
        "text": "حافظم گفت که خاک در میخانه مبوی / گو مکن عیب که من مشک ختن می‌بویم",
        "explanation": ""
      }
    ]
  },
  {
    "title": "غزل شمارهٔ ۳۸۱ حافظ",
    "verses": [
      {
        "text": "گرچه ما بندگان پادشهیم / پادشاهان ملک صبحگهیم",
        "explanation": ""
      },
      {
        "text": "گنج در آستین و کیسه تهی / جام گیتی‌نما و خاک رهیم",
        "explanation": ""
      },
      {
        "text": "هوشیار حضور و مست غرور / بحر توحید و غرقهٔ گنهیم",
        "explanation": ""
      },
      {
        "text": "شاهد بخت چون کرشمه کند / ماش آیینه‌ رخ چو مهیم",
        "explanation": ""
      },
      {
        "text": "شاه بیدار بخت را هر شب / ما نگهبان افسر و کلهیم",
        "explanation": ""
      },
      {
        "text": "گو غنیمت شمار صحبت ما / که تو در خواب و ما به دیده گهیم",
        "explanation": ""
      },
      {
        "text": "شاه منصور واقف است که ما / روی همّت به هر کجا که نهیم",
        "explanation": ""
      },
      {
        "text": "دشمنان را ز خون کفن سازیم / دوستان را قبای فتح دهیم",
        "explanation": ""
      },
      {
        "text": "رنگ تزویر پیش ما نبود / شیر سرخیم و افعی سیهیم",
        "explanation": ""
      },
      {
        "text": "وام حافظ بگو که بازدهند / کرده‌ای اعتراف و ما گوهیم",
        "explanation": ""
      }
    ]
  },
  {
    "title": "غزل شمارهٔ ۳۸۲ حافظ",
    "verses": [
      {
        "text": "فاتحه‌ای چو آمدی بر سر خسته‌ای بخوان / لب بگشا که می‌دهد لعل لبت به مرده جان",
        "explanation": ""
      },
      {
        "text": "آن که به پرسش آمد و فاتحه خواند و می‌رود / گو نفسی که روح را می‌کنم از پِیَش روان",
        "explanation": ""
      },
      {
        "text": "ای که طبیبِ خسته‌ای، رویِ زبان من ببین / کـاین دم و دود سینه‌ام، بار دل است بر زبان",
        "explanation": ""
      },
      {
        "text": "گرچه تب استخوان من کرد ز مهرْ گرم و رفت / همچو تبم نمی‌رود آتشِ مهر از استخوان",
        "explanation": ""
      },
      {
        "text": "حال دلم ز خالِ تو هست در آتشش وطن / چشمم از آن دو چشم تو خسته شده‌ست و ناتوان",
        "explanation": ""
      },
      {
        "text": "بازنشانْ حرارتم ز آب دو دیده و ببین / نبض مرا که می‌دهد هیچ ز زندگی نشان",
        "explanation": ""
      },
      {
        "text": "آن که مدام شیشه‌ام از پی عیش داده است / شیشه‌ام از چه می‌برد پیش طبیب هر زمان؟",
        "explanation": ""
      },
      {
        "text": "حافظ از آب زندگی شعر تو داد شربتم / ترکِ طبیب کن بیا نسخهٔ شربتم بخوان",
        "explanation": ""
      }
    ]
  },
  {
    "title": "غزل شمارهٔ ۳۸۳ حافظ",
    "verses": [
      {
        "text": "چندان که گفتم غم با طبیبان / درمان نکردند مسکین غریبان",
        "explanation": ""
      },
      {
        "text": "آن گل که هر دم در دست بادیست / گو شرم بادش از عندلیبان",
        "explanation": ""
      },
      {
        "text": "یا رب امان ده تا بازبیند / چشم محبان روی حبیبان",
        "explanation": ""
      },
      {
        "text": "درج محبت بر مهر خود نیست / یا رب مبادا کام رقیبان",
        "explanation": ""
      },
      {
        "text": "ای منعم آخر بر خوان جودت / تا چند باشیم از بی نصیبان",
        "explanation": ""
      },
      {
        "text": "حافظ نگشتی شیدای گیتی / گر می‌شنیدی پند ادیبان",
        "explanation": ""
      }
    ]
  },
  {
    "title": "غزل شمارهٔ ۳۸۴ حافظ",
    "verses": [
      {
        "text": "می‌سوزم از فِراقت روی از جَفا بگردان / هجران بلایِ ما شد، یا رب بلا بگردان",
        "explanation": ""
      },
      {
        "text": "مَه جلوه می‌نماید بر سبز خِنگِ گَردون / تا او به سر درآید، بر رَخش پا بگردان",
        "explanation": ""
      },
      {
        "text": "مَرغول را بَرافشان یعنی به رَغمِ سنبل / گِردِ چمن بُخوری همچون صبا بگردان",
        "explanation": ""
      },
      {
        "text": "یغمایِ عقل و دین را بیرون خرام سرمست / در سر کلاه بِشکن در بَر قَبا بگردان",
        "explanation": ""
      },
      {
        "text": "ای نورِ چشمِ مستان در عینِ انتظارم / چنگِ حزین و جامی بِنواز یا بگردان",
        "explanation": ""
      },
      {
        "text": "دوران همی‌نویسد بر عارضش خطی خوش / یا رب نوشتهٔ بد از یارِ ما بگردان",
        "explanation": ""
      },
      {
        "text": "حافظ ز خوبرویان بختت جز این قَدَر نیست / گر نیستت رضایی حُکمِ قضا بگردان",
        "explanation": ""
      }
    ]
  },
  {
    "title": "غزل شمارهٔ ۳۸۵ حافظ",
    "verses": [
      {
        "text": "یا رب آن آهوی مشکین به خُتَن باز رسان / وان سهی سروِ خرامان به چمن باز رسان",
        "explanation": ""
      },
      {
        "text": "دل آزردهٔ ما را به نسیمی بنواز / یعنی آن جانِ ز تن رفته به تن باز رسان",
        "explanation": ""
      },
      {
        "text": "ماه و خورشید به منزل چو به امرِ تو رسند / یارِ مه‌روی مرا نیز به من باز رسان",
        "explanation": ""
      },
      {
        "text": "دیده‌ها در طلبِ لعلِ یَمانی خون شد / یا رب آن کوکبِ رخشان به یَمَن باز رسان",
        "explanation": ""
      },
      {
        "text": "برو ای طایرِ میمونِ همایون آثار / پیش عنقا سخنِ زاغ و زَغَن باز رسان",
        "explanation": ""
      },
      {
        "text": "سخن این است که ما بی تو نخواهیم حیات / بشنو ای پیکِ خبرگیر و سخن باز رسان",
        "explanation": ""
      },
      {
        "text": "آن که بودی وطنش دیدهٔ حافظ یا رب / به مرادش ز غریبی به وطن باز رسان",
        "explanation": ""
      }
    ]
  },
  {
    "title": "غزل شمارهٔ ۳۸۶ حافظ",
    "verses": [
      {
        "text": "خدا را کم نشین با خرقه پوشان / رخ از رندان بی‌سامان مپوشان",
        "explanation": ""
      },
      {
        "text": "در این خرقه بسی آلودگی هست / خوشا وقت قبای می فروشان",
        "explanation": ""
      },
      {
        "text": "در این صوفی‌وشان دردی ندیدم / که صافی باد عیش دردنوشان",
        "explanation": ""
      },
      {
        "text": "تو نازک‌طبعی و طاقت نیاری / گرانی‌های مشتی دلق‌پوشان",
        "explanation": ""
      },
      {
        "text": "چو مستم کرده‌ای مستور منشین / چو نوشم داده‌ای زهرم منوشان",
        "explanation": ""
      },
      {
        "text": "بیا وز غَبْن این سالوسیان بین / صراحی خون‌دل و بربط خروشان",
        "explanation": ""
      },
      {
        "text": "ز دلگرمی حافظ بر حذر باش / که دارد سینه‌ای چون دیگ جوشان",
        "explanation": ""
      }
    ]
  },
  {
    "title": "غزل شمارهٔ ۳۸۷ حافظ",
    "verses": [
      {
        "text": "شاه شمشادقدان خسرو شیرین‌دهنان / که به مژگان شکند قلب همه صف‌شکنان",
        "explanation": ""
      },
      {
        "text": "مست بگذشت و نظر بر من درویش انداخت / گفت ای چشم و چراغ همه شیرین‌سخنان",
        "explanation": ""
      },
      {
        "text": "تا کی از سیم و زرت کیسه تهی خواهد بود / بنده من شو و برخور ز همه سیمتنان",
        "explanation": ""
      },
      {
        "text": "کمتر از ذره نه‌ای پست مشو مهر بورز / تا به خلوتگه خورشید رسی چرخ‌زنان",
        "explanation": ""
      },
      {
        "text": "بر جهان تکیه مکن ور قدحی مِی‌ داری / شادی زهره‌جبینان خور و نازک‌بدنان",
        "explanation": ""
      },
      {
        "text": "پیر پیمانه‌کش من که روانش خوش باد / گفت پرهیز کن از صحبت پیمان‌شکنان",
        "explanation": ""
      },
      {
        "text": "دامن دوست به دست آر و ز دشمن بگسل / مرد یزدان شو و فارغ گذر از اهرمنان",
        "explanation": ""
      },
      {
        "text": "با صبا در چمن لاله سحر می‌گفتم / که شهیدان که‌اند این همه خونین‌کفنان",
        "explanation": ""
      },
      {
        "text": "گفت حافظ من و تو محرم این راز نه‌ایم / از می لعل حکایت کن و شیرین‌دهنان",
        "explanation": ""
      }
    ]
  },
  {
    "title": "غزل شمارهٔ ۳۸۸ حافظ",
    "verses": [
      {
        "text": "بهار و گل طرب‌انگیز گشت و توبه‌شکن / به شادی رخ گل بیخ غم ز دل بر کن",
        "explanation": ""
      },
      {
        "text": "رسید باد صبا غنچه در هواداری / ز خود برون شد و بر خود درید پیراهن",
        "explanation": ""
      },
      {
        "text": "طریق صدق بیاموز از آب صافی دل / به راستی طلب آزادگی ز سرو چمن",
        "explanation": ""
      },
      {
        "text": "ز دستبرد صبا گرد گل کلاله نگر / شکنج گیسوی سنبل ببین به روی سمن",
        "explanation": ""
      },
      {
        "text": "عروس غنچه رسید از حرم به طالع سعد / بعینه دل و دین می‌برد به وجه حسن",
        "explanation": ""
      },
      {
        "text": "صفیر بلبل شوریده و نفیر هزار / برای وصل گل آمد برون ز بیت حزن",
        "explanation": ""
      },
      {
        "text": "حدیث صحبت خوبان و جام باده بگو / به قول حافظ و فتوی پیر صاحب فن",
        "explanation": ""
      }
    ]
  },
  {
    "title": "غزل شمارهٔ ۳۸۹ حافظ",
    "verses": [
      {
        "text": "چو گل هر دم به بویت جامه در تن / کنم چاک از گریبان تا به دامن",
        "explanation": ""
      },
      {
        "text": "تنت را دید گل گویی که در باغ / چو مستان جامه را بدرید بر تن",
        "explanation": ""
      },
      {
        "text": "من از دست غمت مشکل برم جان / ولی دل را تو آسان بردی از من",
        "explanation": ""
      },
      {
        "text": "به قول دشمنان برگشتی از دوست / نگردد هیچ کس با دوست دشمن",
        "explanation": ""
      },
      {
        "text": "تنت در جامه چون در جام باده / دلت در سینه چون در سیم آهن",
        "explanation": ""
      },
      {
        "text": "ببار ای شمع اشک از چشم خونین / که شد سوز دلت بر خلق روشن",
        "explanation": ""
      },
      {
        "text": "مکن کز سینه‌ام آه جگرسوز / برآید همچو دود از راه روزن",
        "explanation": ""
      },
      {
        "text": "دلم را مشکن و در پا مینداز / که دارد در سر زلف تو مسکن",
        "explanation": ""
      },
      {
        "text": "چو دل در زلف تو بسته‌ست حافظ / بدین سان کار او در پا میفکن",
        "explanation": ""
      }
    ]
  },
  {
    "title": "غزل شمارهٔ ۳۹۰ حافظ",
    "verses": [
      {
        "text": "افسر سلطان گل پیدا شد از طرف چمن / مقدمش یا رب مبارک باد بر سرو و سمن",
        "explanation": ""
      },
      {
        "text": "خوش به جای خویشتن بود این نشست خسروی / تا نشیند هر کسی اکنون به جای خویشتن",
        "explanation": ""
      },
      {
        "text": "خاتم جم را بشارت ده به حسن خاتمت / کاسم اعظم کرد از او کوتاه دست اهرمن",
        "explanation": ""
      },
      {
        "text": "تا ابد معمور باد این خانه کز خاک درش / هر نفس با بوی رحمان می‌وزد باد یمن",
        "explanation": ""
      },
      {
        "text": "شوکت پور پشنگ و تیغ عالمگیر او / در همه شهنامه‌ها شد داستان انجمن",
        "explanation": ""
      },
      {
        "text": "خنگ چوگانی چرخت رام شد در زیر زین / شهسوارا چون به میدان آمدی گویی بزن",
        "explanation": ""
      },
      {
        "text": "جویبار ملک را آب روان شمشیر توست / تو درخت عدل بنشان بیخ بدخواهان بکن",
        "explanation": ""
      },
      {
        "text": "بعد از این نشگفت اگر با نکهت خلق خوشت / خیزد از صحرای ایذج نافه مشک ختن",
        "explanation": ""
      },
      {
        "text": "گوشه گیران انتظار جلوهٔ خوش می‌کنند / برشکن طرف کلاه و برقع از رخ برفکن",
        "explanation": ""
      },
      {
        "text": "مشورت با عقل کردم گفت حافظ می بنوش / ساقیا می ده به قول مستشار مؤتمن",
        "explanation": ""
      },
      {
        "text": "ای صبا بر ساقی بزم اتابک عرضه دار / تا از آن جام زرافشان جرعه‌ای بخشد به من",
        "explanation": ""
      }
    ]
  },
  {
    "title": "غزل شمارهٔ ۳۹۱ حافظ",
    "verses": [
      {
        "text": "خوشتر از فکر می و جام چه خواهد بودن؟ / تا ببینم که سرانجام چه خواهد بودن",
        "explanation": ""
      },
      {
        "text": "غم دل چند توان خورد؟ که ایام نماند / گو نه دل باش و نه ایام چه خواهد بودن؟",
        "explanation": ""
      },
      {
        "text": "مرغ کم‌حوصله را گو غم خود خور که بر او / رحم ِ آن کس که نهد دام چه خواهد بودن؟",
        "explanation": ""
      },
      {
        "text": "باده خور غم مخور و پند مقلد منیوش / اعتبار سخن عام چه خواهد بودن؟",
        "explanation": ""
      },
      {
        "text": "دست‌رنج تو همان به که شود صرف به کام / دانی آخر که به ناکام چه خواهد بودن؟",
        "explanation": ""
      },
      {
        "text": "پیر میخانه همی‌خواند معمایی دوش / از خط جام که فرجام چه خواهد بودن",
        "explanation": ""
      },
      {
        "text": "بردم از ره دل حافظ به دف و چنگ و غزل / تا جزای من بدنام چه خواهد بودن",
        "explanation": ""
      }
    ]
  },
  {
    "title": "غزل شمارهٔ ۳۹۲ حافظ",
    "verses": [
      {
        "text": "دانی که چیست دولت؟ دیدار یار دیدن / در کوی او گدایی بر خسروی گزیدن",
        "explanation": ""
      },
      {
        "text": "از جان طمع بریدن آسان بود ولیکن / از دوستان جانی مشکل توان بریدن",
        "explanation": ""
      },
      {
        "text": "خواهم شدن به بستان چون غنچه با دلِ تنگ / وآن جا به نیک‌نامی پیراهنی دریدن",
        "explanation": ""
      },
      {
        "text": "گه چون نسیم با گل راز نهفته گفتن / گه سِر عشق‌بازی از بلبلان شنیدن",
        "explanation": ""
      },
      {
        "text": "بوسیدن لب یار اول ز دست مگذار / کآخر ملول گردی از دست و لب گزیدن",
        "explanation": ""
      },
      {
        "text": "فرصت شمار صحبت کز این دوراهه منزل / چون بگذریم دیگر نتوان به هم رسیدن",
        "explanation": ""
      },
      {
        "text": "گویی برفت حافظ از یاد شاه‌یحیی / یا رب به یادش آور درویش پروریدن",
        "explanation": ""
      }
    ]
  },
  {
    "title": "غزل شمارهٔ ۳۹۳ حافظ",
    "verses": [
      {
        "text": "منم که شهره شهرم به عشق ورزیدن / منم که دیده نیالوده‌ام به بد دیدن",
        "explanation": ""
      },
      {
        "text": "وفا کنیم و ملامت کشیم و خوش باشیم / که در طریقتِ ما کافریست رنجیدن",
        "explanation": ""
      },
      {
        "text": "به پیرِ میکده گفتم که چیست راه نجات؟ / بخواست جامِ می و گفت عیب پوشیدن",
        "explanation": ""
      },
      {
        "text": "مرادِ دل ز تماشای باغِ عالم چیست؟ / به دستِ مردمِ چشم از رخِ تو گل چیدن",
        "explanation": ""
      },
      {
        "text": "به می‌پرستی از آن نقشِ خود زدم بر آب / که تا خراب کنم نقشِ خود پرستیدن",
        "explanation": ""
      },
      {
        "text": "به رحمتِ سرِ زلفِ تو واثقم ور نه / کشش چو نبود از آن سو چه سود کوشیدن؟",
        "explanation": ""
      },
      {
        "text": "عنان به میکده خواهیم تافت زین مجلس / که وعظ بی‌عملان واجب است نشنیدن",
        "explanation": ""
      },
      {
        "text": "ز خطّ یار بیاموز مِهر با رخِ خوب / که گرد عارضِ خوبان خوش است گردیدن",
        "explanation": ""
      },
      {
        "text": "مبوس جز لبِ ساقی و جامِ می حافظ / که دستِ زهدفروشان خطاست بوسیدن",
        "explanation": ""
      }
    ]
  },
  {
    "title": "غزل شمارهٔ ۳۹۴ حافظ",
    "verses": [
      {
        "text": "ای روی ماه‌منظر تو نوبهار حُسن / خال و خط تو مرکز حُسن و مدار حُسن",
        "explanation": ""
      },
      {
        "text": "در چشم پرخمار تو پنهان فسون سِحر / در زلف بی‌قرار تو پیدا قرار حُسن",
        "explanation": ""
      },
      {
        "text": "ماهی نتافت همچو تو از برج نیکویی / سروی نخاست چون قَدَت از جویبار حُسن",
        "explanation": ""
      },
      {
        "text": "خرّم شد از ملاحت تو عهد دلبری / فرّخ شد از لطافت تو روزگار حُسن",
        "explanation": ""
      },
      {
        "text": "از دام زلف و دانهٔ خال تو در جهان / یک مرغِ دل نماند نگشته شکار حُسن",
        "explanation": ""
      },
      {
        "text": "دائم به لطفِ دایهٔ طبع از میانِ جان / می‌پرورَد به ناز، تو را در کنار حُسن",
        "explanation": ""
      },
      {
        "text": "گِرد لبَت بنفشه از آن تازه و تر است / کآب حیات می‌خورَد از جویبار حُسن",
        "explanation": ""
      },
      {
        "text": "حافظ طمع برید که بیند نظیر تو / دیّار نیست جز رُخَت اندر دیار حُسن",
        "explanation": ""
      }
    ]
  },
  {
    "title": "غزل شمارهٔ ۳۹۵ حافظ",
    "verses": [
      {
        "text": "گُلبرگ را ز سُنْبُلِ مُشکین، نِقاب کُن / یعنی که رُخ بپوش و جهانی، خراب کُن",
        "explanation": ""
      },
      {
        "text": "بِفْشان عَرَق ز چهره و اطرافِ باغ را / چون شیشه‌هایِ دیدهٔ ما پُرگُلاب کُن",
        "explanation": ""
      },
      {
        "text": "اَیّامِ گُل چو عمر، به رفتن، شتاب کرد / ساقی به دورِ بادهٔ گلگون، شتاب کُن",
        "explanation": ""
      },
      {
        "text": "بُگْشا به شیوه، نرگسِ پُرخوابِ مست را / وز رَشک، چَشمِ نرگسِ رَعنا به خواب کن",
        "explanation": ""
      },
      {
        "text": "بویِ بنفشه بشنو و زُلْفِ نگار گیر / بِنْگَر به رنگِ لاله و عَزْمِ شراب کُن",
        "explanation": ""
      },
      {
        "text": "زآنجا که رسم و عادتِ عاشق‌کشی توست / با دشمنان، قَدَح کَش و با ما عِتاب کُن",
        "explanation": ""
      },
      {
        "text": "همچون حُباب، دیده به رویِ قَدَح گُشای / وین خانه را قیاسِ اساس از حُباب کُن",
        "explanation": ""
      },
      {
        "text": "«حافظ»، وِصال می‌طَلَبَد از رهِ دُعا / یا رب، دعایِ خسته‌دلان، مُسْتَجاب کُن",
        "explanation": ""
      }
    ]
  },
  {
    "title": "غزل شمارهٔ ۳۹۶ حافظ",
    "verses": [
      {
        "text": "صبح است ساقیا قدحی پرشراب کن / دور فلک درنگ ندارد شتاب کن",
        "explanation": ""
      },
      {
        "text": "زان پیش‌تر که عالم فانی شود خراب / ما را ز جام بادهٔ گلگون خراب کن",
        "explanation": ""
      },
      {
        "text": "خورشید می ز مشرق ساغر طلوع کرد / گر برگ عیش می‌طلبی ترک خواب کن",
        "explanation": ""
      },
      {
        "text": "روزی که چرخ از گل ما کوزه‌ها کند / زنهار کاسهٔ سر ما پرشراب کن",
        "explanation": ""
      },
      {
        "text": "ما مرد زهد و توبه و طامات نیستیم / با ما به جام باده صافی خطاب کن",
        "explanation": ""
      },
      {
        "text": "کار صواب، باده پرستی‌ست حافظا / برخیز و عزم جزم به کار صواب کن",
        "explanation": ""
      }
    ]
  },
  {
    "title": "غزل شمارهٔ ۳۹۷ حافظ",
    "verses": [
      {
        "text": "ز در در آ و شبستان ما منور کن / هوای مجلس روحانیان معطر کن",
        "explanation": ""
      },
      {
        "text": "اگر فقیه نصیحت کند که عشق مباز / پیاله‌ای بدهش گو دماغ را تر کن",
        "explanation": ""
      },
      {
        "text": "به چشم و ابروی جانان سپرده‌ام دل و جان / بیا بیا و تماشای طاق و منظر کن",
        "explanation": ""
      },
      {
        "text": "ستاره شب هجران نمی‌فشاند نور / به بام قصر برآ و چراغ مه بر کن",
        "explanation": ""
      },
      {
        "text": "بگو به خازن جنت که خاک این مجلس / به تحفه بر سوی فردوس و عود مجمر کن",
        "explanation": ""
      },
      {
        "text": "از این مزوجه و خرقه نیک در تنگم / به یک کرشمه صوفی‌وشم قلندر کن",
        "explanation": ""
      },
      {
        "text": "چو شاهدان چمن زیردست حسن تواند / کرشمه بر سمن و جلوه بر صنوبر کن",
        "explanation": ""
      },
      {
        "text": "فضول نفس حکایت بسی کند ساقی / تو کار خود مده از دست و می به ساغر کن",
        "explanation": ""
      },
      {
        "text": "حجاب دیده ادراک شد شعاع جمال / بیا و خرگه خورشید را منور کن",
        "explanation": ""
      },
      {
        "text": "طمع به قند وصال تو حد ما نبود / حوالتم به لب لعل همچو شکر کن",
        "explanation": ""
      },
      {
        "text": "لب پیاله ببوس آنگهی به مستان ده / بدین دقیقه دماغ معاشران تر کن",
        "explanation": ""
      },
      {
        "text": "پس از ملازمت عیش و عشق مه‌رویان / ز کارها که کنی شعر حافظ از بر کن",
        "explanation": ""
      }
    ]
  },
  {
    "title": "غزل شمارهٔ ۳۹۸ حافظ",
    "verses": [
      {
        "text": "ای نور چشم من سخنی هست گوش کن / چون ساغرت پُر است بنوشان و نوش کن",
        "explanation": ""
      },
      {
        "text": "در راه عشق وسوسهٔ اهرمن بسیست / پیش آی و گوشِ دل به پیام سروش کن",
        "explanation": ""
      },
      {
        "text": "برگ نوا تبه شد و ساز طرب نماند / ای چنگ ناله برکش و ای دف خروش کن",
        "explanation": ""
      },
      {
        "text": "تسبیح و خرقه لذّت مستی نبخشدت / همّت در این عمل طلب از می‌فروش کن",
        "explanation": ""
      },
      {
        "text": "پیران سخن ز تجربه گویند گفتمت / هان ای پسر که پیر شوی پند گوش کن",
        "explanation": ""
      },
      {
        "text": "بر هوشمند سلسله ننهاد دست عشق / خواهی که زلف یار کشی ترک هوش کن",
        "explanation": ""
      },
      {
        "text": "با دوستان مضایقه در عمر و مال نیست / صد جان فدای یار نصیحت نیوش کن",
        "explanation": ""
      },
      {
        "text": "ساقی که جامت از می صافی تهی مباد / چشم عنایتی به من دردنوش کن",
        "explanation": ""
      },
      {
        "text": "سرمست در قبای زرافشان چو بگذری / یک بوسه نذر حافظ پشمینه‌پوش کن",
        "explanation": ""
      }
    ]
  },
  {
    "title": "غزل شمارهٔ ۳۹۹ حافظ",
    "verses": [
      {
        "text": "کرشمه‌ای کن و بازار ساحری بشکن / به غمزه رونق و ناموس سامری بشکن",
        "explanation": ""
      },
      {
        "text": "به باد ده سر و دستار عالمی یعنی / کلاه گوشه به آیین سروری بشکن",
        "explanation": ""
      },
      {
        "text": "به زلف گوی که آیین دلبری بگذار / به غمزه گوی که قلب ستمگری بشکن",
        "explanation": ""
      },
      {
        "text": "برون خرام و ببر گوی خوبی از همه کس / سزای حور بده رونق پری بشکن",
        "explanation": ""
      },
      {
        "text": "به آهوان نظر شیر آفتاب بگیر / به ابروان دوتا قوس مشتری بشکن",
        "explanation": ""
      },
      {
        "text": "چو عطرسای شود زلف سنبل از دم باد / تو قیمتش به سر زلف عنبری بشکن",
        "explanation": ""
      },
      {
        "text": "چو عندلیب فصاحت فروشد ای حافظ / تو قدر او به سخن گفتن دری بشکن",
        "explanation": ""
      }
    ]
  },
  {
    "title": "غزل شمارهٔ ۴۰۰ حافظ",
    "verses": [
      {
        "text": "بالابلندِ عِشْوِه‌گرِ نقش‌بازِ من / کوتاه کرد قصّهٔ زُهْدِ درازِ من",
        "explanation": ""
      },
      {
        "text": "دیدی دلا که آخرِ پیری و زُهْد و عِلْم / با من چه کرد دیدهٔ معشوقه‌بازِ من؟",
        "explanation": ""
      },
      {
        "text": "می‌ترسم از خرابیِ ایمان که می‌برد / مِحْرابِ ابرویِ تو، حُضورِ نمازِ من",
        "explanation": ""
      },
      {
        "text": "گفتم به دَلْقِ زَرْق بپوشم نشانِ عشق / غَمّاز بود اَشْک و عَیان کرد رازِ من",
        "explanation": ""
      },
      {
        "text": "مست است یار و یادِ حریفان نمی‌کند / ذکرش به خیر‌، ساقیِ مِسْکین‌نوازِ من",
        "explanation": ""
      },
      {
        "text": "یا رب کی آن صبا بِوَزَد کز نسیمِ آن / گَرْدَد شمامهٔ کَرَمَش، کارسازِ من؟",
        "explanation": ""
      },
      {
        "text": "نقشی بر آب می‌زنم از گریه، حالیا / تا کی شود قرینِ حقیقت، مجازِ من",
        "explanation": ""
      },
      {
        "text": "بر خود، چو شمع، خنده‌زنان، گریه می‌کنم / تا با تو سنگ‌دل چه کُنَد سوز و سازِ من؟",
        "explanation": ""
      },
      {
        "text": "زاهد؛ چو از نمازِ تو کاری نمی‌رود / هم مستیِ شبانه و راز و نیازِ من",
        "explanation": ""
      },
      {
        "text": "«حافظ»، زِ گریه سوخت بگو حالش ای صبا / با شاهِ دوست‌پرورِ دشمن‌گُدازِ من",
        "explanation": ""
      }
    ]
  },
  {
    "title": "غزل شمارهٔ ۴۰۱ حافظ",
    "verses": [
      {
        "text": "چون شوم خاک رهش دامن بیفشاند ز من / ور بگویم دل بگردان رو بگرداند ز من",
        "explanation": ""
      },
      {
        "text": "روی رنگین را به هر کس می‌نماید همچو گل / ور بگویم بازپوشان بازپوشاند ز من",
        "explanation": ""
      },
      {
        "text": "چشم خود را گفتم آخر یک نظر سیرش ببین / گفت می‌خواهی مگر تا جوی خون راند ز من؟",
        "explanation": ""
      },
      {
        "text": "او به خونم تشنه و من بر لبش تا چون شود / کام بستانم از او یا داد بستاند ز من",
        "explanation": ""
      },
      {
        "text": "گر چو فرهادم به تلخی جان برآید باک نیست / بس حکایت‌های شیرین باز می‌ماند ز من",
        "explanation": ""
      },
      {
        "text": "گر چو شمعش پیش میرم بر غمم خندان شود / ور برنجم خاطر نازک برنجاند ز من",
        "explanation": ""
      },
      {
        "text": "دوستان جان داده‌ام بهر دهانش بنگرید / کو به چیزی مختصر چون باز می‌ماند ز من",
        "explanation": ""
      },
      {
        "text": "صبر کن حافظ که گر زین دست باشد درس غم / عشق در هر گوشه‌ای افسانه‌ای خواند ز من",
        "explanation": ""
      }
    ]
  },
  {
    "title": "غزل شمارهٔ ۴۰۲ حافظ",
    "verses": [
      {
        "text": "نکته‌ای دلکَش بگویم خالِ آن مَه‌رو ببین / عقل و جان را بستهٔ زنجیرِ آن گیسو ببین",
        "explanation": ""
      },
      {
        "text": "عیبِ دل کردم که وحشی‌وضع و هرجایی مباش / گفت چشمِ شیرگیر و غنجِ آن آهو ببین",
        "explanation": ""
      },
      {
        "text": "حلقهٔ زلفش تماشاخانهٔ باد صباست / جانِ صد صاحب‌دل آن جا بستهٔ یک مو ببین",
        "explanation": ""
      },
      {
        "text": "عابدانِ آفتاب از دلبرِ ما غافل‌اند / ای ملامت‌گو خدا را رو مبین آن رو ببین",
        "explanation": ""
      },
      {
        "text": "زلفِ دل‌دزدش صبا را بند بر گردن نهاد / با هوادارانِ ره رو حیلهٔ هندو ببین",
        "explanation": ""
      },
      {
        "text": "این‌که من در جست‌وجوی او ز خود فارغ شدم / کس ندیده‌ست و نبیند مثلش از هر سو ببین",
        "explanation": ""
      },
      {
        "text": "حافظ ار در گوشهٔ محراب می‌نالد رواست / ای نصیحت‌گو خدا را آن خمِ ابرو ببین",
        "explanation": ""
      },
      {
        "text": "از مرادِ شاه منصور ای فلک سر برمتاب / تیزیِ شمشیر بنگر قوّتِ بازو ببین",
        "explanation": ""
      }
    ]
  },
  {
    "title": "غزل شمارهٔ ۴۰۳ حافظ",
    "verses": [
      {
        "text": "شراب لعل‌کش و روی مه‌جبینان بین / خلاف مذهب آنان جمال اینان بین",
        "explanation": ""
      },
      {
        "text": "به زیر دلق ملمّع کمندها دارند / درازدستی این کوته‌آستینان بین",
        "explanation": ""
      },
      {
        "text": "به خرمن دو جهان سر فرونمی‌آرند / دماغ و کبر گدایان و خوشه‌چینان بین",
        "explanation": ""
      },
      {
        "text": "بهای نیم کرشمه هزار جان طلبند / نیاز اهل دل و ناز نازنینان بین",
        "explanation": ""
      },
      {
        "text": "حقوق صحبت ما را به باد داد و برفت / وفای صحبت یاران و همنشینان بین",
        "explanation": ""
      },
      {
        "text": "اسیر عشق شدن چارهٔ خلاص من است / ضمیر عاقبت‌اندیش پیش‌بینان بین",
        "explanation": ""
      },
      {
        "text": "کدورت از دل حافظ ببرد صحبت دوست / صفای همّت پاکان و پاک‌دینان بین",
        "explanation": ""
      }
    ]
  },
  {
    "title": "غزل شمارهٔ ۴۰۴ حافظ",
    "verses": [
      {
        "text": "می‌فکن بر صف رندان نظری بهتر از این / بر در میکده می‌کن گذری بهتر از این",
        "explanation": ""
      },
      {
        "text": "در حق من لبت این لطف که می‌فرماید / سخت خوب است ولیکن قدری بهتر از این",
        "explanation": ""
      },
      {
        "text": "آن که فکرش گره از کار جهان بگشاید / گو در این کار بفرما نظری بهتر از این",
        "explanation": ""
      },
      {
        "text": "ناصحم گفت که جز غم چه هنر دارد عشق / برو ای خواجه عاقل هنری بهتر از این؟",
        "explanation": ""
      },
      {
        "text": "دل بدان رود گرامی چه کنم گر ندهم؟ / مادر دهر ندارد پسری بهتر از این",
        "explanation": ""
      },
      {
        "text": "من چو گویم که قدح نوش و لب ساقی بوس / بشنو از من که نگوید دگری بهتر از این",
        "explanation": ""
      },
      {
        "text": "کلک حافظ شکرین میوه نباتیست بچین / که در این باغ نبینی ثمری بهتر از این",
        "explanation": ""
      }
    ]
  },
  {
    "title": "غزل شمارهٔ ۴۰۵ حافظ",
    "verses": [
      {
        "text": "به جان پیر خرابات و حق صحبت او / که نیست در سر من جز هوای خدمت او",
        "explanation": ""
      },
      {
        "text": "بهشت اگر چه نه جای گناهکاران است / بیار باده که مستظهرم به همت او",
        "explanation": ""
      },
      {
        "text": "چراغ صاعقه آن سحاب روشن باد / که زد به خرمن ما آتش محبت او",
        "explanation": ""
      },
      {
        "text": "بر آستانه میخانه گر سری بینی / مزن به پای که معلوم نیست نیت او",
        "explanation": ""
      },
      {
        "text": "بیا که دوش به مستی سروش عالم غیب / نوید داد که عام است فیض رحمت او",
        "explanation": ""
      },
      {
        "text": "مکن به چشم حقارت نگاه در من مست / که نیست معصیت و زهد بی مشیت او",
        "explanation": ""
      },
      {
        "text": "نمی‌کند دل من میل زهد و توبه ولی / به نام خواجه بکوشیم و فر دولت او",
        "explanation": ""
      },
      {
        "text": "مدام خرقه حافظ به باده در گرو است / مگر ز خاک خرابات بود فطرت او",
        "explanation": ""
      }
    ]
  },
  {
    "title": "غزل شمارهٔ ۴۰۶ حافظ",
    "verses": [
      {
        "text": "گفتا برون شدی به تماشای ماهِ نو / از ماهِ ابروانِ مَنت شرم باد رو",
        "explanation": ""
      },
      {
        "text": "عمری‌ست تا دلت ز اسیرانِ زلفِ ماست / غافل ز حفظِ جانبِ یارانِ خود مشو",
        "explanation": ""
      },
      {
        "text": "مَفروش عطرِ عقل به هِندوی زلفِ ما / کان‌جا هزار نافهٔ مُشکین به نیم‌جو",
        "explanation": ""
      },
      {
        "text": "تخمِ وفا و مهر در این کهنه کشته‌زار / آن‌گه عیان شود که بود موسمِ درو",
        "explanation": ""
      },
      {
        "text": "ساقی بیار باده که رمزی بگویمت / از سرّ‌ِ اخترانِ کهن‌سیر و ماهِ نو",
        "explanation": ""
      },
      {
        "text": "شکلِ هلالِ هر سرِ مه می‌دهد نشان / از افسرِ سیامک و ترکِ کلاهِ زو",
        "explanation": ""
      },
      {
        "text": "حافظ جنابِ پیرِ مغان مأمنِ وفاست / درسِ حدیثِ عشق بر او خوان و زو شنو",
        "explanation": ""
      }
    ]
  },
  {
    "title": "غزل شمارهٔ ۴۰۷ حافظ",
    "verses": [
      {
        "text": "مزرعِ سبزِ فلک دیدم و داسِ مه نو / یادم از کِشتهٔ خویش آمد و هنگامِ درو",
        "explanation": ""
      },
      {
        "text": "گفتم ای بخت بخفتیدی و خورشید دمید / گفت با این همه از سابقه نومید مشو",
        "explanation": ""
      },
      {
        "text": "گر رَوی پاک و مجرد چو مسیحا به فلک / از چراغِ تو به خورشید رسد صد پرتو",
        "explanation": ""
      },
      {
        "text": "تکیه بر اخترِ شب‌دزد مکن کاین عیار / تاجِ کاووس ببرد و کمرِ کیخسرو",
        "explanation": ""
      },
      {
        "text": "گوشوارِ زر و لعل ار چه گران دارد گوش / دورِ خوبی گذران است نصیحت بشنو",
        "explanation": ""
      },
      {
        "text": "چشمِ بد دور ز خالِ تو که در عرصهٔ حسن / بیدقی راند که برد از مه و خورشید گرو",
        "explanation": ""
      },
      {
        "text": "آسمان گو مفروش این عظمت کاندر عشق / خرمنِ مه به جُوی خوشهٔ پروین به دو جو",
        "explanation": ""
      },
      {
        "text": "آتشِ زهد و ریا خرمنِ دین خواهد سوخت / حافظ این خرقهٔ پشمینه بینداز و برو",
        "explanation": ""
      }
    ]
  },
  {
    "title": "غزل شمارهٔ ۴۰۸ حافظ",
    "verses": [
      {
        "text": "ای آفتاب آینه دار جمال تو / مشک سیاه مجمره گردان خال تو",
        "explanation": ""
      },
      {
        "text": "صحن سرای دیده بشستم ولی چه سود / کـ‌این گوشه نیست درخور خیل خیال تو",
        "explanation": ""
      },
      {
        "text": "در اوج ناز و نعمتی ای پادشاه حسن / یا رب مباد تا به قیامت زوال تو",
        "explanation": ""
      },
      {
        "text": "مطبوعتر ز نقش تو صورت نبست باز / طغرانویس ابروی مشکین مثال تو",
        "explanation": ""
      },
      {
        "text": "در چین زلفش ای دل مسکین چگونه‌ای / کآشفته گفت باد صبا شرح حال تو",
        "explanation": ""
      },
      {
        "text": "برخاست بوی گل ز در آشتی درآی / ای نوبهار ما رخ فرخنده فال تو",
        "explanation": ""
      },
      {
        "text": "تا آسمان ز حلقه به گوشان ما شود / کو عشوه‌ای ز ابروی همچون هلال تو",
        "explanation": ""
      },
      {
        "text": "تا پیش بخت بازروم تهنیت کنان / کو مژده‌ای ز مقدم عید وصال تو",
        "explanation": ""
      },
      {
        "text": "این نقطه سیاه که آمد مدار نور / عکسیست در حدیقه بینش ز خال تو",
        "explanation": ""
      },
      {
        "text": "در پیش شاه عرض کدامین جفا کنم / شرح نیازمندی خود یا ملال تو",
        "explanation": ""
      },
      {
        "text": "حافظ در این کمند سر سرکشان بسیست / سودای کج مپز که نباشد مجال تو",
        "explanation": ""
      }
    ]
  },
  {
    "title": "غزل شمارهٔ ۴۰۹ حافظ",
    "verses": [
      {
        "text": "ای خونبهای نافه چین خاک راه تو / خورشید سایه‌پرور طرف کلاه تو",
        "explanation": ""
      },
      {
        "text": "نرگس کرشمه می‌برد از حد برون خرام / ای من فدای شیوه چشم سیاه تو",
        "explanation": ""
      },
      {
        "text": "خونم بخور که هیچ ملک با چنان جمال / از دل نیایدش که نویسد گناه تو",
        "explanation": ""
      },
      {
        "text": "آرام و خواب خلق جهان را سبب تویی / زان شد کنار دیده و دل تکیه‌گاه تو",
        "explanation": ""
      },
      {
        "text": "با هر ستاره‌ای سر و کار است هر شبم / از حسرت فروغ رخ همچو ماه تو",
        "explanation": ""
      },
      {
        "text": "یاران همنشین همه از هم جدا شدند / ماییم و آستانه دولت پناه تو",
        "explanation": ""
      },
      {
        "text": "حافظ طمع مبر ز عنایت که عاقبت / آتش زند به خرمن غم دود آه تو",
        "explanation": ""
      }
    ]
  },
  {
    "title": "غزل شمارهٔ ۴۱۰ حافظ",
    "verses": [
      {
        "text": "ای قبای پادشاهی راست بر بالای تو / زینتِ تاج و نگین از گوهرِ والای تو",
        "explanation": ""
      },
      {
        "text": "آفتاب فتح را هر دم طلوعی می‌دهد / از کلاهِ خسروی رخسارِ مه‌سیمایِ تو",
        "explanation": ""
      },
      {
        "text": "جلوه‌گاهِ طایرِ اقبال باشد هر کجا / سایه‌ اندازد همایِ چترِ گردون‌سایِ تو",
        "explanation": ""
      },
      {
        "text": "از رسومِ شرع و حکمت با هزاران اختلاف / نکته‌ای هرگز نشد فوت از دلِ دانای تو",
        "explanation": ""
      },
      {
        "text": "آب حیوانش ز منقارِ بلاغت می‌چکد / طوطیِ خوش‌لهجه یعنی کلک شکّرخای تو",
        "explanation": ""
      },
      {
        "text": "گرچه خورشیدِ فلک چشم و چراغ عالم است / روشنایی‌بخشِ چشم اوست خاک پای تو",
        "explanation": ""
      },
      {
        "text": "آن چه اسکندر طلب کرد و ندادش روزگار / جرعه‌ای بود از زلالِ جام جان‌افزای تو",
        "explanation": ""
      },
      {
        "text": "عرضِ حاجت در حریم حضرتت محتاج نیست / راز کس مخفی نمانَد با فروغِ رایِ تو",
        "explanation": ""
      },
      {
        "text": "خسروا پیرانه‌سر حافظ جوانی می‌کند / بر امیدِ عفوِ جان‌بخشِ گنه‌فرسایِ تو",
        "explanation": ""
      }
    ]
  },
  {
    "title": "غزل شمارهٔ ۴۱۱ حافظ",
    "verses": [
      {
        "text": "تاب بنفشه می‌دهد طرّهٔ مشک‌سای تو / پردهٔ غنچه می‌درد خندهٔ دلگشای تو",
        "explanation": ""
      },
      {
        "text": "ای گل خوش‌نسیمِ من بلبلِ خویش را مسوز / کز سر صدق می‌کند شب همه شب دعای تو",
        "explanation": ""
      },
      {
        "text": "من که ملول گشتمی از نفس فرشتگان / قال و مقال عالَمی می‌کشم از برای تو",
        "explanation": ""
      },
      {
        "text": "دولت عشق بین که چون از سر فقر و افتخار / گوشهٔ تاج سلطنت می‌شکند گدای تو",
        "explanation": ""
      },
      {
        "text": "خرقهٔ زهد و جام مِی گرچه نه درخور همند / این همه نقش می‌زنم از جهت رضای تو",
        "explanation": ""
      },
      {
        "text": "شور شراب عشق تو آن نفسم رود ز سر / کاین سر پُر هوس شود خاک در سرای تو",
        "explanation": ""
      },
      {
        "text": "شاه‌نشین چشم من تکیه‌گه خیال توست / جای دعاست شاه من بی‌تو مباد جای تو",
        "explanation": ""
      },
      {
        "text": "خوش چمنیست عارضت خاصه که در بهار حسن / حافظ ِخوش‌کلام شد مرغِ سخن‌سرایِ تو",
        "explanation": ""
      }
    ]
  },
  {
    "title": "غزل شمارهٔ ۴۱۲ حافظ",
    "verses": [
      {
        "text": "مرا چشمی‌ست خون‌افشان ز دست آن کمان‌ابرو / جهان بس فتنه خواهد دید از آن چشم و از آن ابرو",
        "explanation": ""
      },
      {
        "text": "غلام چشم آن ترکم که در خوابِ خوشِ مستی / نگارین گلشنش روی است و مشکین سایبان ابرو",
        "explanation": ""
      },
      {
        "text": "هلالی شد تنم زین غم که با طغرا‌ی ابرو‌یش / که باشد مه که بنماید ز طاق آسمان ابرو؟",
        "explanation": ""
      },
      {
        "text": "رقیبان غافل و ما را از آن چشم و جبین هر دم / هزاران گونه پیغام است و حاجب در میان، ابرو",
        "explanation": ""
      },
      {
        "text": "روانِ گوشه‌گیران را جبینش طرفه گلزار‌ی‌ست / که بر طرْف سمن‌زارش همی گردد چمان ابرو",
        "explanation": ""
      },
      {
        "text": "دگر حور و پری را کس نگوید با چنین حسنی / که این را این چنین چشم است و آن را آن چنان ابرو",
        "explanation": ""
      },
      {
        "text": "تو کافر‌دل نمی‌بندی نقاب زلف و می‌ترسم / که محرابم بگرداند خم آن دل‌ستان ابرو",
        "explanation": ""
      },
      {
        "text": "اگر چه مرغ زیرک بود حافظ در هوادار‌ی / به تیر غمزه صیدش کرد چشم آن کمان‌ابرو",
        "explanation": ""
      }
    ]
  },
  {
    "title": "غزل شمارهٔ ۴۱۳ حافظ",
    "verses": [
      {
        "text": "خط عذار یار که بگرفت ماه از او / خوش حلقه‌ای‌ست لیک به دَر نیست راه از او",
        "explanation": ""
      },
      {
        "text": "ابروی دوست گوشهٔ محراب دولت است / آن جا بمال چهره و حاجت بخواه از او",
        "explanation": ""
      },
      {
        "text": "ای جرعه‌نوش مجلس جم! سینه پاک دار / کآیینه‌ای‌ست جام جهان‌بین که آه از او",
        "explanation": ""
      },
      {
        "text": "کردار اهل صومعه‌ام کرد مِی‌پرست / این دود بین که نامهٔ من شد سیاه از او",
        "explanation": ""
      },
      {
        "text": "سلطان غم هر آن چه تواند بگو بکن / من بُرده‌ام به باده‌فروشان پناه از او",
        "explanation": ""
      },
      {
        "text": "ساقی چراغ می به ره آفتاب دار / گو بر فروز مشعلهٔ صبحگاه از او",
        "explanation": ""
      },
      {
        "text": "آبی به روزنامهٔ اعمال ما فشان / باشد توان سترد حروف گناه از او",
        "explanation": ""
      },
      {
        "text": "حافظ که ساز مطرب عشاق ساز کرد / خالی مباد عرصهٔ این بزمگاه از او",
        "explanation": ""
      },
      {
        "text": "آیا در این خیال که دارد گدای شهر / روزی بود که یاد کند پادشاه از او؟",
        "explanation": ""
      }
    ]
  },
  {
    "title": "غزل شمارهٔ ۴۱۴ حافظ",
    "verses": [
      {
        "text": "گلبن عیش می‌دمد ساقی گل‌عذار کو؟ / باد بهار می‌وزد بادهٔ خوش‌گوار کو؟",
        "explanation": ""
      },
      {
        "text": "هر گل نو ز گل‌رخی یاد همی کند ولی / گوش سخن‌شنو کجا؟ دیدهٔ اعتبار کو؟",
        "explanation": ""
      },
      {
        "text": "مجلس بزم عیش را غالیهٔ مراد نیست / ای دمِ صبحِ خوش‌نفس نافهٔ زلف یار کو؟",
        "explanation": ""
      },
      {
        "text": "حُسن‌فروشیِ گلم نیست تحمل ای صبا / دست زدم به خون دل بهر خدا نگار کو؟",
        "explanation": ""
      },
      {
        "text": "شمع سحرگهی اگر لاف ز عارض تو زد / خصم زبان دراز شد خنجر آبدار کو؟",
        "explanation": ""
      },
      {
        "text": "گفت «مگر ز لعل من بوسه نداری آرزو؟» / مُردم از این هوس ولی قدرت و اختیار کو؟",
        "explanation": ""
      },
      {
        "text": "حافظ اگر چه در سخن خازن گنج حکمت است / از غم روزگارِ دون، طبعِ سخن‌گزار کو؟",
        "explanation": ""
      }
    ]
  },
  {
    "title": "غزل شمارهٔ ۴۱۵ حافظ",
    "verses": [
      {
        "text": "ای پیک راستان خبر یار ما بگو / احوال گل به بلبل دستان‌سرا بگو",
        "explanation": ""
      },
      {
        "text": "ما محرمان خلوت انسیم غم مخور / با یار آشنا سخن آشنا بگو",
        "explanation": ""
      },
      {
        "text": "بر هم چو می‌زد آن سر زلفین مشک‌بار / با ما سر چه داشت؟ ز بهر خدا بگو",
        "explanation": ""
      },
      {
        "text": "هر کس که گفت «خاک در دوست توتیاست» / گو «این سخن معاینه در چشم ما بگو»",
        "explanation": ""
      },
      {
        "text": "آن کس که منع ما ز خرابات می‌کند / گو «در حضور پیر من این ماجرا بگو»",
        "explanation": ""
      },
      {
        "text": "گر دیگرت بر آن در دولت گذر بود / بعد از ادای خدمت و عرض دعا بگو",
        "explanation": ""
      },
      {
        "text": "هر چند ما بَدیم تو ما را بِدان مگیر / شاهانه ماجرای گناه گدا بگو",
        "explanation": ""
      },
      {
        "text": "بر این فقیر، نامهٔ آن محتشم بخوان / با این گدا حکایت آن پادشا بگو",
        "explanation": ""
      },
      {
        "text": "جان‌ها ز دام زلف چو بر خاک می‌فشاند / بر آن غریب ما چه گذشت؟ ای صبا بگو",
        "explanation": ""
      },
      {
        "text": "جان‌پرور است قصهٔ ارباب معرفت / رمزی برو بپرس، حدیثی بیا بگو",
        "explanation": ""
      },
      {
        "text": "حافظ گرت به مجلس او راه می‌دهند / می نوش و ترک زرق ز بهر خدا بگو",
        "explanation": ""
      }
    ]
  },
  {
    "title": "غزل شمارهٔ ۴۱۶ حافظ",
    "verses": [
      {
        "text": "خنک نسیم معنبر شمامه‌ای دل‌خواه / که در هوای تو برخاست بامداد پگاه",
        "explanation": ""
      },
      {
        "text": "دلیل راه شو ای طایر خجسته‌لقا / که دیده آب شد از شوق خاک آن درگاه",
        "explanation": ""
      },
      {
        "text": "به یاد شخصِ نزارم که غرقِ خونِ دل است / هلال را ز کنار افق کنید نگاه",
        "explanation": ""
      },
      {
        "text": "منم که بی تو نفس می‌کشم، زهی خجلت / مگر تو عفو کنی ور نه چیست عذر گناه؟",
        "explanation": ""
      },
      {
        "text": "ز دوستان تو آموخت در طریقت مهر / سپیده دم که صبا چاک زد شعار سیاه",
        "explanation": ""
      },
      {
        "text": "به عشق روی تو روزی که از جهان بروم / ز تربتم بدمد سرخ‌گل به جای گیاه",
        "explanation": ""
      },
      {
        "text": "مده به خاطر نازک ملالت از من زود / که حافظ تو خود این لحظه گفت «بسم الله»",
        "explanation": ""
      }
    ]
  },
  {
    "title": "غزل شمارهٔ ۴۱۷ حافظ",
    "verses": [
      {
        "text": "عیشم مدام است، از لعل دل‌خواه / کارم به کام است، الحمدلله",
        "explanation": ""
      },
      {
        "text": "ای بخت سرکش! تنگش به بَر کش / گه جام زرکش، گه لعل دل‌خواه",
        "explanation": ""
      },
      {
        "text": "ما را به رندی، افسانه کردند / پیران جاهل، شیخان گمراه",
        "explanation": ""
      },
      {
        "text": "از دست زاهد، کردیم توبه / و از فعل عابد، استغفرالله",
        "explanation": ""
      },
      {
        "text": "جانا چه گویم، شرح فراقت؟ / چشمی و صد نم، جانی و صد آه",
        "explanation": ""
      },
      {
        "text": "کافر مبیناد، این غم که دیده‌ست / از قامتت سرو، از عارضت ماه",
        "explanation": ""
      },
      {
        "text": "شوق لبت برد، از یاد حافظ / درس شبانه، ورد سحرگاه",
        "explanation": ""
      }
    ]
  },
  {
    "title": "غزل شمارهٔ ۴۱۸ حافظ",
    "verses": [
      {
        "text": "گر تیغ بارد در کوی آن ماه / گردن نهادیم الحکمُ لِلّه",
        "explanation": ""
      },
      {
        "text": "آیین تقوا ما نیز دانیم / لیکن چه چاره با بخت گمراه؟",
        "explanation": ""
      },
      {
        "text": "ما شیخ و واعظ کمتر شناسیم / یا جام باده یا قصه کوتاه",
        "explanation": ""
      },
      {
        "text": "من رند و عاشق در موسم گل / آن گاه توبه؟ استغفرالله",
        "explanation": ""
      },
      {
        "text": "مهر تو عکسی بر ما نیفکند / آیینه‌رویا! آه از دلت آه",
        "explanation": ""
      },
      {
        "text": "اَلصَبرُ مُرٌّ و العُمرُ فانٍ / یا لَیتَ شعری حَتامَ اأَلْقاه",
        "explanation": ""
      },
      {
        "text": "حافظ چه نالی گر وصل خواهی؟ / خون بایدت خورد در گاه و بی‌گاه",
        "explanation": ""
      }
    ]
  },
  {
    "title": "غزل شمارهٔ ۴۱۹ حافظ",
    "verses": [
      {
        "text": "وصال او ز عمر جاودان به / خداوندا مرا آن ده که آن به",
        "explanation": ""
      },
      {
        "text": "به شمشیرم زد و با کس نگفتم / که راز دوست از دشمن نهان به",
        "explanation": ""
      },
      {
        "text": "به داغ بندگی مردن بر این در / به جان او که از ملک جهان به",
        "explanation": ""
      },
      {
        "text": "خدا را از طبیب من بپرسید / که آخر کی شود این ناتوان به؟",
        "explanation": ""
      },
      {
        "text": "گلی کآن پایمال سرو ما گشت / بود خاکش ز خون ارغوان به",
        "explanation": ""
      },
      {
        "text": "به خلدم دعوت ای زاهد مفرما / که این سیب زنخ زان بوستان به",
        "explanation": ""
      },
      {
        "text": "دلا دایم گدای کوی او باش / به حکم آن که دولت جاودان به",
        "explanation": ""
      },
      {
        "text": "جوانا سر متاب از پند پیران / که رأی پیر از بخت جوان به",
        "explanation": ""
      },
      {
        "text": "شبی می‌گفت چشم کس ندیده‌ست / ز مروارید گوشم در جهان به",
        "explanation": ""
      },
      {
        "text": "اگر چه زنده‌رود آب حیات است / ولی شیراز ما از اصفهان به",
        "explanation": ""
      },
      {
        "text": "سخن اندر دهان دوست شِکَّر / ولیکن گفتهٔ حافظ از آن به",
        "explanation": ""
      }
    ]
  },
  {
    "title": "غزل شمارهٔ ۴۲۰ حافظ",
    "verses": [
      {
        "text": "ناگهان پرده برانداخته‌ای یعنی چه؟ / مست از خانه برون تاخته‌ای یعنی چه؟",
        "explanation": ""
      },
      {
        "text": "زلف در دست صبا، گوش به فرمان رقیب / این چنین با همه درساخته‌ای یعنی چه؟",
        "explanation": ""
      },
      {
        "text": "شاهِ خوبانی و منظور گدایان شده‌ای / قدر این مرتبه نشناخته‌ای یعنی چه؟",
        "explanation": ""
      },
      {
        "text": "نه سر زلف خود اول تو به دستم دادی / بازم از پای درانداخته‌ای یعنی چه؟",
        "explanation": ""
      },
      {
        "text": "سخنت رمزِ دهان گفت و کمر سِرّ میان / وز میان تیغ به ما آخته‌ای یعنی چه؟",
        "explanation": ""
      },
      {
        "text": "هر کس از مُهرهٔ مِهر تو به نقشی مشغول / عاقبت با همه کج باخته‌ای یعنی چه؟",
        "explanation": ""
      },
      {
        "text": "حافظا در دل تنگت چو فرود آمد یار / خانه از غیر نپرداخته‌ای یعنی چه؟",
        "explanation": ""
      }
    ]
  },
  {
    "title": "غزل شمارهٔ ۴۲۱ حافظ",
    "verses": [
      {
        "text": "درِ سرای مغان رفته بود و آب زده / نشسته پیر و صلایی به شیخ و شاب زده",
        "explanation": ""
      },
      {
        "text": "سبوکشان همه در بندگیش بسته کمر / ولی ز تَرک کُله چتر بر سحاب زده",
        "explanation": ""
      },
      {
        "text": "شعاع جام و قدح نور ماه پوشیده / عذار مغ‌بچگان راه آفتاب زده",
        "explanation": ""
      },
      {
        "text": "عروس بخت در آن حجله با هزاران ناز / شکسته کسمه و بر برگ گل گلاب زده",
        "explanation": ""
      },
      {
        "text": "گرفته ساغر عشرت فرشتهٔ رحمت / ز جرعه بر رخ حور و پری گلاب زده",
        "explanation": ""
      },
      {
        "text": "ز شور و عربدهٔ شاهدان شیرین‌کار / شکر شکسته، سمن ریخته، رباب زده",
        "explanation": ""
      },
      {
        "text": "سلام کردم و با من به روی خندان گفت / که ای خمارکش مفلس شراب زده",
        "explanation": ""
      },
      {
        "text": "که این کند که تو کردی به ضعف همت و رای؟ / ز گنج خانه شده خیمه بر خراب زده",
        "explanation": ""
      },
      {
        "text": "وصال دولت بیدار ترسمت ندهند / که خفته‌ای تو در آغوش بخت خواب زده",
        "explanation": ""
      },
      {
        "text": "بیا به میکده حافظ که بر تو عرضه کنم / هزار صف ز دعاهای مستجاب زده",
        "explanation": ""
      },
      {
        "text": "فلک جنیبه کش شاه نصرت الدین است / بیا ببین ملکش دست در رکاب زده",
        "explanation": ""
      },
      {
        "text": "خرد که ملهم غیب است بهر کسب شرف / ز بام عرش صدش بوسه بر جناب زده",
        "explanation": ""
      }
    ]
  },
  {
    "title": "غزل شمارهٔ ۴۲۲ حافظ",
    "verses": [
      {
        "text": "ای که با سلسلهٔ زلف دراز آمده‌ای / فرصتت باد که دیوانه‌نواز آمده‌ای",
        "explanation": ""
      },
      {
        "text": "ساعتی ناز مفرما و بگردان عادت / چون به پرسیدن ارباب نیاز آمده‌ای",
        "explanation": ""
      },
      {
        "text": "پیش بالای تو میرم چه به صلح و چه به جنگ / چون به هر حال برازندهٔ ناز آمده‌ای",
        "explanation": ""
      },
      {
        "text": "آب و آتش به هم آمیخته‌ای از لب لعل / چشم بد دور که بس شَعبده‌باز آمده‌ای",
        "explanation": ""
      },
      {
        "text": "آفرین بر دل نرم تو که از بهر ثواب / کشتهٔ غمزهٔ خود را به نماز آمده‌ای",
        "explanation": ""
      },
      {
        "text": "زهد من با تو چه سنجد که به یغمای دلم / مست و آشفته به خلوتگه راز آمده‌ای",
        "explanation": ""
      },
      {
        "text": "گفت حافظ دگرت خرقه شراب آلوده‌ست / مگر از مذهب این طایفه باز آمده‌ای",
        "explanation": ""
      }
    ]
  },
  {
    "title": "غزل شمارهٔ ۴۲۳ حافظ",
    "verses": [
      {
        "text": "دوش رفتم به در میکده خواب‌آلوده / خرقه تر دامن و سجّاده شراب‌آلوده",
        "explanation": ""
      },
      {
        "text": "آمد افسوس‌کنان مغبچهٔ باده‌فروش / گفت بیدار شو ای رهرو خواب‌آلوده",
        "explanation": ""
      },
      {
        "text": "شست و شویی کن و آن‌گه به خرابات خِرام / تا نگردد ز تو این دیر خراب آلوده",
        "explanation": ""
      },
      {
        "text": "به هوای لب شیرین پسران چند کنی / جوهر روح به یاقوت مذاب آلوده",
        "explanation": ""
      },
      {
        "text": "به طهارت گذران منزل پیری و مکن / خلعت شیب چو تشریف شباب آلوده",
        "explanation": ""
      },
      {
        "text": "پاک و صافی شو و از چاه طبیعت به در آی / که صفایی ندهد آب تراب‌آلوده",
        "explanation": ""
      },
      {
        "text": "گفتم ای جان جهان دفتر گل عیبی نیست / که شود فصل بهار از می ناب آلوده",
        "explanation": ""
      },
      {
        "text": "آشنایان ره عشق در این بحر عمیق / غرقه گشتند و نگشتند به آب آلوده",
        "explanation": ""
      },
      {
        "text": "گفت حافظ لغز و نکته به یاران مفروش / آه از این لطف به انواع عتاب آلوده",
        "explanation": ""
      }
    ]
  },
  {
    "title": "غزل شمارهٔ ۴۲۴ حافظ",
    "verses": [
      {
        "text": "از من جدا مشو که توام نور دیده‌ای / آرام جان و مونس قلب رمیده‌ای",
        "explanation": ""
      },
      {
        "text": "از دامن تو دست ندارند عاشقان / پیراهن صبوری ایشان دریده‌ای",
        "explanation": ""
      },
      {
        "text": "از چشم بخت خویش، مبادت گزند از آنک / در دلبری، به غایتِ خوبی رسیده‌ای",
        "explanation": ""
      },
      {
        "text": "منعم مکن ز عشق وی ای مفتی زمان / معذور دارمت که تو او را ندیده‌ای",
        "explanation": ""
      },
      {
        "text": "آن سرزنش که کرد تو را دوست حافظا / بیش از گلیم خویش مگر پا کشیده‌ای",
        "explanation": ""
      }
    ]
  },
  {
    "title": "غزل شمارهٔ ۴۲۵ حافظ",
    "verses": [
      {
        "text": "دامن‌کشان همی شد در شرب زرکشیده / صد ماهرو ز رشکش جیب قصب دریده",
        "explanation": ""
      },
      {
        "text": "از تاب آتش مِی بر گرد عارضش خوی / چون قطره‌های شبنم بر برگ گل چکیده",
        "explanation": ""
      },
      {
        "text": "لفظی فصیح شیرین، قدی بلند چابک / رویی لطیف زیبا چشمی خوش‌کشیده",
        "explanation": ""
      },
      {
        "text": "یاقوت جان‌فزایش از آب لطف زاده / شمشاد خوش‌خرامش در ناز پروریده",
        "explanation": ""
      },
      {
        "text": "آن لعل دلکشش بین وآن خندهٔ دل‌آشوب / وآن رفتن خوشش بین وآن گام آرمیده",
        "explanation": ""
      },
      {
        "text": "آن آهوی سیه‌چشم از دام ما برون شد / یاران چه چاره سازم با این دل رمیده؟",
        "explanation": ""
      },
      {
        "text": "زنهار تا توانی اهل نظر میآزار / دنیا وفا ندارد ای نور هر دو دیده",
        "explanation": ""
      },
      {
        "text": "تا کی کشم عتیبت؟ از چشم دل‌فریبت / روزی کرشمه‌ای کن ای یار برگزیده",
        "explanation": ""
      },
      {
        "text": "گر خاطر شریفت رنجیده شد ز حافظ / بازآ که توبه کردیم از گفته و شنیده",
        "explanation": ""
      },
      {
        "text": "بس شکر بازگویم در بندگی خواجه / گر اوفتد به دستم آن میوه رسیده",
        "explanation": ""
      }
    ]
  },
  {
    "title": "غزل شمارهٔ ۴۲۶ حافظ",
    "verses": [
      {
        "text": "از خون دل نوشتم، نزدیک دوست نامه / «اِنّی رَأیتُ دَهراً، مِن هَجْرِکَ القیامه»",
        "explanation": ""
      },
      {
        "text": "دارم من از فراقش، در دیده صد علامت / لَیسَت دُموعُ عَینی، هٰذا لَنا العلامه؟",
        "explanation": ""
      },
      {
        "text": "هر چند کآزمودم، از وی نبود سودم / مَن جَرَّبَ المُجَرَّب، حَلَّت به الندامه",
        "explanation": ""
      },
      {
        "text": "پرسیدم از طبیبی، احوال دوست گفتا / «فی بُعدها عذابٌ، فی قُربها السلامه»",
        "explanation": ""
      },
      {
        "text": "گفتم «ملامت آید، گر گِرد دوست گردم» / و اللهِ ما رَأینا، حُباً بِلا ملامه",
        "explanation": ""
      },
      {
        "text": "حافظ چو طالب آمد، جامی به جان شیرین / حَتّیٰ یَذوقَ مِنهُ، کأساً مِن الکرامه",
        "explanation": ""
      }
    ]
  },
  {
    "title": "غزل شمارهٔ ۴۲۷ حافظ",
    "verses": [
      {
        "text": "چراغ روی تو را شمع گشت پروانه / مرا ز حال تو با حال خویش پروا، نه",
        "explanation": ""
      },
      {
        "text": "خِرد که قید مجانین عشق می‌فرمود / به بوی سنبل زلف تو گشت دیوانه",
        "explanation": ""
      },
      {
        "text": "به بوی زلف تو گر جان به باد رفت‌، چه شد؟ / هزار جان گرامی فدای جانانه",
        "explanation": ""
      },
      {
        "text": "من‌ِ رمیده ز غیرت ز پا فتادم دوش / نگار خویش چو دیدم به دست بیگانه",
        "explanation": ""
      },
      {
        "text": "چه نقش‌ها که برانگیختیم و سود نداشت / فسون ما بر او گشته است افسانه",
        "explanation": ""
      },
      {
        "text": "بر آتش رخ زیبای او به جای سپند / به غیر خال سیاهش که دید به دانه؟",
        "explanation": ""
      },
      {
        "text": "به مژده، جان به صبا داد شمع در نفسی / ز شمع روی تواش چون رسید پروانه",
        "explanation": ""
      },
      {
        "text": "مرا به دور لب دوست هست پیمانی / که بر زبان نبرم جز حدیث پیمانه",
        "explanation": ""
      },
      {
        "text": "حدیث مدرسه و خانقه مگوی که باز / فتاد در سر حافظ هوای میخانه",
        "explanation": ""
      }
    ]
  },
  {
    "title": "غزل شمارهٔ ۴۲۸ حافظ",
    "verses": [
      {
        "text": "سحرگاهان که مخمور شبانه / گرفتم باده با چنگ و چغانه",
        "explanation": ""
      },
      {
        "text": "نهادم عقل را ره توشه از می / ز شهر هستی‌اش کردم روانه",
        "explanation": ""
      },
      {
        "text": "نگار مِی‌فروشم عشوه‌ای داد / که ایمن گشتم از مکر زمانه",
        "explanation": ""
      },
      {
        "text": "ز ساقیِ کمان‌ابرو شنیدم / که ای تیر ملامت را نشانه",
        "explanation": ""
      },
      {
        "text": "نبندی زان میان طرفی کمروار / اگر خود را ببینی در میانه",
        "explanation": ""
      },
      {
        "text": "برو این دام بر مرغی دگر نه / که عنقا را بلند است آشیانه",
        "explanation": ""
      },
      {
        "text": "که بندد طرف وصل از حسن شاهی؟ / که با خود عشق بازد جاودانه؟",
        "explanation": ""
      },
      {
        "text": "ندیم و مطرب و ساقی همه اوست / خیال آب و گل در ره بهانه",
        "explanation": ""
      },
      {
        "text": "بده کشتیِ می تا خوش برانیم / از این دریای ناپیدا کرانه",
        "explanation": ""
      },
      {
        "text": "وجود ما معمایی‌ست حافظ / که تحقیقش فسون است و فسانه",
        "explanation": ""
      }
    ]
  },
  {
    "title": "غزل شمارهٔ ۴۲۹ حافظ",
    "verses": [
      {
        "text": "ساقی بیا که شد قدحِ لاله پر ز می / طامات تا به چند و خرافات تا به کی؟",
        "explanation": ""
      },
      {
        "text": "بگذر ز کبر و ناز که دیده‌ست روزگار / چین قبای قیصر و طرْفِ کلاه کی",
        "explanation": ""
      },
      {
        "text": "هشیار شو که مرغ چمن مست گشت هان / بیدار شو که خواب عدم در پی است هی",
        "explanation": ""
      },
      {
        "text": "خوش نازکانه می‌چمی ای شاخ نوبهار / کآشفتگی مبادت از آشوب باد دی",
        "explanation": ""
      },
      {
        "text": "بر مهر چرخ و شیوهٔ او اعتماد نیست / ای وای بر کسی که شد ایمن ز مکر وی",
        "explanation": ""
      },
      {
        "text": "فردا شراب کوثر و حور از برای ماست / و امروز نیز ساقی مه‌روی و جام می",
        "explanation": ""
      },
      {
        "text": "باد صبا ز عهد صبی یاد می‌دهد / جان دارویی که غم ببرد درده ای صبی!",
        "explanation": ""
      },
      {
        "text": "حشمت مبین و سلطنت گل، که بسپرد / فراش باد هر ورقش را به زیر پی",
        "explanation": ""
      },
      {
        "text": "درده به یاد حاتمِ طی جام یک منی / تا نامهٔ سیاه بخیلان کنیم طی",
        "explanation": ""
      },
      {
        "text": "زان می که داد حسن و لطافت به ارغوان / بیرون فکند لطف مزاج از رخش به خوی",
        "explanation": ""
      },
      {
        "text": "مسند به باغ بر که به خدمت چو بندگان / استاده است سرو و کمر بسته است نی",
        "explanation": ""
      },
      {
        "text": "حافظ حدیثِ سحرفریبِ خوشت رسید / تا حد مصر و چین و به اطراف روم و ری",
        "explanation": ""
      }
    ]
  },
  {
    "title": "غزل شمارهٔ ۴۳۰ حافظ",
    "verses": [
      {
        "text": "به صوت بلبل و قمری اگر ننوشی می / علاج کی کنمت؟ آخرالدواء الکی",
        "explanation": ""
      },
      {
        "text": "ذخیره‌ای بنه از رنگ و بوی فصل بهار / که می‌رسند ز پی، رهزنان بهمن و دی",
        "explanation": ""
      },
      {
        "text": "چو گل نقاب برافکنْد و مرغ زد هوهو / منه ز دست پیاله، چه می‌کنی؟ هی هی",
        "explanation": ""
      },
      {
        "text": "شکوه سلطنت و حسن کی ثباتی داد؟ / ز تخت جم سخنی مانده است و افسرِ کی",
        "explanation": ""
      },
      {
        "text": "خزینه‌داری میراث‌خوارگان کفر است / به قول مطرب و ساقی، به فتوی دف و نی",
        "explanation": ""
      },
      {
        "text": "زمانه هیچ نبخشد که باز نستاند / مجو ز سفله مروت، که شیئه لا شی",
        "explanation": ""
      },
      {
        "text": "نوشته‌اند بر ایوان جنة الماوی / که هر که عشوه دنیی خرید وای به وی",
        "explanation": ""
      },
      {
        "text": "سخا نماند، سخن طی کنم، شراب کجاست؟ / بده به شادی روح و روان حاتم طی",
        "explanation": ""
      },
      {
        "text": "بخیل، بوی خدا نشنود بیا حافظ / پیاله گیر و کرم ورز و الضمان علی",
        "explanation": ""
      }
    ]
  },
  {
    "title": "غزل شمارهٔ ۴۳۱ حافظ",
    "verses": [
      {
        "text": "لبش می‌بوسم و در می‌کشم می / به آب زندگانی برده‌ام پی",
        "explanation": ""
      },
      {
        "text": "نه رازش می‌توانم گفت با کس / نه کس را می‌توانم دید با وی",
        "explanation": ""
      },
      {
        "text": "لبش می‌بوسد و خون می‌خورد جام / رخش می‌بیند و گل می‌کند خوی",
        "explanation": ""
      },
      {
        "text": "بده جام می و از جم مکن یاد / که می‌داند که جم کی بود و کی کی؟",
        "explanation": ""
      },
      {
        "text": "بزن در پرده چنگ ای ماه مطرب! / رگش بخراش تا بخروشم از وی",
        "explanation": ""
      },
      {
        "text": "گل از خلوت به باغ آورد مسند / بساط زهد همچون غنچه کن طی",
        "explanation": ""
      },
      {
        "text": "چو چشمش مست را مخمور مگذار / به یاد لعلش ای ساقی بده می",
        "explanation": ""
      },
      {
        "text": "نجوید جان از آن قالب جدایی / که باشد خونِ جامش در رگ و پی",
        "explanation": ""
      },
      {
        "text": "زبانت درکِش ای حافظ زمانی / حدیث بی‌زبانان بشنو از نی",
        "explanation": ""
      }
    ]
  },
  {
    "title": "غزل شمارهٔ ۴۳۲ حافظ",
    "verses": [
      {
        "text": "مخمور جام عشقم، ساقی بده شرابی / پُر کن قدح که بی مِی، مجلس ندارد آبی",
        "explanation": ""
      },
      {
        "text": "وصف رخ چو ماهش، در پرده راست نآید / مطرب بزن نوایی، ساقی بده شرابی",
        "explanation": ""
      },
      {
        "text": "شد حلقه، قامت من، تا بعد از این رقیبت / زین در دگر نراند، ما را به هیچ بابی",
        "explanation": ""
      },
      {
        "text": "در انتظار رویت، ما و امیدواری / در عشوهٔ وصالت، ما و خیال و خوابی",
        "explanation": ""
      },
      {
        "text": "مخمور آن دو چشمم، آیا کجاست جامی؟ / بیمار آن دو لعلم، آخر کم از جوابی",
        "explanation": ""
      },
      {
        "text": "حافظ چه می‌نهی دل، تو در خیال خوبان / کی تشنه سیر گردد، از لمعهٔ سرابی؟",
        "explanation": ""
      }
    ]
  },
  {
    "title": "غزل شمارهٔ ۴۳۳ حافظ",
    "verses": [
      {
        "text": "ای که بر ماه از خط مشکین نقاب انداختی / لطف کردی سایه‌ای بر آفتاب انداختی",
        "explanation": ""
      },
      {
        "text": "تا چه خواهد کرد با ما آب و رنگ عارضت / حالیا نیرنگ نقشی خوش بر آب انداختی",
        "explanation": ""
      },
      {
        "text": "گویِ خوبی بردی از خوبانِ خلخ شاد باش / جام کیخسرو طلب، کافراسیاب انداختی",
        "explanation": ""
      },
      {
        "text": "هرکسی با شمع رخسارت به وجهی عشق باخت / زان میان پروانه را در اضطراب انداختی",
        "explanation": ""
      },
      {
        "text": "گنج عشق خود نهادی در دل ویران ما / سایهٔ دولت بر این کنج خراب انداختی",
        "explanation": ""
      },
      {
        "text": "زینهار از آب آن عارض که شیران را از آن / تشنه‌لب کردی و گردان را در آب انداختی",
        "explanation": ""
      },
      {
        "text": "خواب بیداران ببستی وآن گه از نقش خیال / تهمتی بر شب‌روان خیل خواب انداختی",
        "explanation": ""
      },
      {
        "text": "پرده از رخ برفکندی یک نظر در جلوه‌گاه / وز حیا حور و پری را در حجاب انداختی",
        "explanation": ""
      },
      {
        "text": "باده نوش از جام عالم بین که بر اورنگ جم / شاهد مقصود را از رخ نقاب انداختی",
        "explanation": ""
      },
      {
        "text": "از فریب نرگس مخمور و لعل مِی‌پرست / حافظ خلوت‌نشین را در شراب انداختی",
        "explanation": ""
      },
      {
        "text": "وز برای صید دل در گردنم زنجیر زلف / چون کمند خسرو مالک رقاب انداختی",
        "explanation": ""
      },
      {
        "text": "داور داراشکوه‌ ای آن که تاج آفتاب / از سر تعظیم بر خاک جناب انداختی",
        "explanation": ""
      },
      {
        "text": "نصرة الدّین شاه یحیی آن که خصم ملک را / از دم شمشیر چون آتش در آب انداختی",
        "explanation": ""
      }
    ]
  },
  {
    "title": "غزل شمارهٔ ۴۳۴ حافظ",
    "verses": [
      {
        "text": "ای دل مباش یک دم خالی ز عشق و مستی / وان گه برو که رستی از نیستی و هستی",
        "explanation": ""
      },
      {
        "text": "گر جان به تن ببینی مشغول کار او شو / هر قبله‌ای که بینی بهتر ز خودپرستی",
        "explanation": ""
      },
      {
        "text": "با ضعف و ناتوانی همچون نسیم خوش باش / بیماری اندر این ره بهتر ز تندرستی",
        "explanation": ""
      },
      {
        "text": "در مذهب طریقت خامی نشان کفر است / آری طریق دولت چالاکی است و چستی",
        "explanation": ""
      },
      {
        "text": "تا فضل و عقل بینی بی‌معرفت نشینی / یک نکته‌ات بگویم خود را مبین که رستی",
        "explanation": ""
      },
      {
        "text": "در آستان جانان از آسمان میندیش / کز اوج سربلندی افتی به خاک پستی",
        "explanation": ""
      },
      {
        "text": "خار ار چه جان بکاهد گل عذر آن بخواهد / سهل است تلخی می در جنب ذوق مستی",
        "explanation": ""
      },
      {
        "text": "صوفی پیاله پیما حافظ قرابه پرهیز / ای کوته‌آستینان تا کی درازدستی؟",
        "explanation": ""
      }
    ]
  },
  {
    "title": "غزل شمارهٔ ۴۳۵ حافظ",
    "verses": [
      {
        "text": "با مدّعی مگویید اسرار عشق و مستی / تا بی‌خبر بمیرد در درد خودپرستی",
        "explanation": ""
      },
      {
        "text": "عاشق شو ار نه روزی کارِ جهان سرآید / ناخوانده نقشِ مقصود از کارگاهِ هستی",
        "explanation": ""
      },
      {
        "text": "دوش آن صنم چه خوش گفت در مجلس مغانم / «با کافران چه کارت گر بت نمی‌پرستی؟»",
        "explanation": ""
      },
      {
        "text": "سلطان من خدا را، زلفت شکست ما را / تا کی کند سیاهی چندین درازدستی؟",
        "explanation": ""
      },
      {
        "text": "در گوشهٔ سلامت مستور چون توان بود؟ / تا نرگس تو با ما گوید رموز مستی",
        "explanation": ""
      },
      {
        "text": "آن روز دیده بودم این فتنه‌ها که برخاست / کز سرکشی زمانی با ما نمی‌نشستی",
        "explanation": ""
      },
      {
        "text": "عشقت به دست طوفان خواهد سپرد حافظ / چون برق از این کشاکش پنداشتی که جستی",
        "explanation": ""
      }
    ]
  },
  {
    "title": "غزل شمارهٔ ۴۳۶ حافظ",
    "verses": [
      {
        "text": "آن غالیه‌خط گر سوی ما نامه نوشتی / گردون! ورق هستی ما درننوشتی",
        "explanation": ""
      },
      {
        "text": "هر چند که هجران ثمر وصل برآرد / دهقان جهان! کاش که این تخم نکِشتی",
        "explanation": ""
      },
      {
        "text": "آمرزش نقد است کسی را که در این جا / یاری‌ست چو حوری و سرایی چو بهشتی",
        "explanation": ""
      },
      {
        "text": "در مصطبهٔ عشق تنعم نتوان کرد / چون بالش زر نیست، بسازیم به خشتی",
        "explanation": ""
      },
      {
        "text": "مفروش به باغ ارم و نخوت شداد / یک شیشه می و نوش‌لبی و لبِ کِشتی",
        "explanation": ""
      },
      {
        "text": "تا کی غم دنیای دنی ای دل دانا؟ / حیف است ز خوبی که شود عاشق زشتی",
        "explanation": ""
      },
      {
        "text": "آلودگی خرقه، خرابی جهان است / کو راهروی، اهلِ دلی، پاک‌سرشتی؟",
        "explanation": ""
      },
      {
        "text": "از دست چرا هِشت سرِ زلف تو حافظ؟ / تقدیر چنین بود، چه کردی که نهِشتی؟",
        "explanation": ""
      }
    ]
  },
  {
    "title": "غزل شمارهٔ ۴۳۷ حافظ",
    "verses": [
      {
        "text": "ای قصهٔ بهشت ز کویت حکایتی / شرح جمال حور ز رویت روایتی",
        "explanation": ""
      },
      {
        "text": "انفاس عیسی از لب لعلت لطیفه‌ای / آب خضر ز نوش لبانت کنایتی",
        "explanation": ""
      },
      {
        "text": "هر پاره از دل من و از غصه قصه‌ای / هر سطری از خصال تو و از رحمت آیتی",
        "explanation": ""
      },
      {
        "text": "کی عطرسای مجلس روحانیان شدی؟ / گل را اگر نه بوی تو کردی رعایتی",
        "explanation": ""
      },
      {
        "text": "در آرزوی خاک در یار سوختیم / یاد آور ای صبا که نکردی حمایتی",
        "explanation": ""
      },
      {
        "text": "ای دل به هرزه دانش و عمرت به باد رفت / صد مایه داشتی و نکردی کفایتی",
        "explanation": ""
      },
      {
        "text": "بوی دل کباب من آفاق را گرفت / این آتش درون بکند هم سرایتی",
        "explanation": ""
      },
      {
        "text": "در آتش ار خیال رخش دست می‌دهد / ساقی بیا که نیست ز دوزخ شکایتی",
        "explanation": ""
      },
      {
        "text": "دانی مراد حافظ از این درد و غصه چیست؟ / از تو کرشمه‌ای و ز خسرو عنایتی",
        "explanation": ""
      }
    ]
  },
  {
    "title": "غزل شمارهٔ ۴۳۸ حافظ",
    "verses": [
      {
        "text": "سَبَتْ سَلْمیٰ بِصُدْغَیها فُؤادی / و رُوحی کُلَّ یَومٍ لی یُنادی",
        "explanation": ""
      },
      {
        "text": "نگارا بر من بی‌دل ببخشای / و واصِلْنی علی رَغْمِ الْأَعادی",
        "explanation": ""
      },
      {
        "text": "حبیبا در غم سودای عشقت / تَوَکَّلْنا علی رَبِّ الْعِبادِ",
        "explanation": ""
      },
      {
        "text": "أَ مَنْ اَنْکَرْتَنی عَن عشق سَلْمیٰ / تُزاوَّل آن روی نِهْکو بِوادی",
        "explanation": ""
      },
      {
        "text": "که همچون مُت به بوتَن دل وَ اِی رَه / غَریقُ الْعِشقِ فی بَحْرِ الْوِدادِ",
        "explanation": ""
      },
      {
        "text": "به پی ماچان غَرامت بِسپُریمَن / غَرَت یک وی رَوِشتی از اَما دی",
        "explanation": ""
      },
      {
        "text": "غم این دل بِواتَت خورد ناچار / و غَر نه او بِنی آنچَت نَشادی",
        "explanation": ""
      },
      {
        "text": "دل حافظ شد اندر چین زلفت / بِلَیلٍ مُظْلِمٍ وَ اللّهُ هادی",
        "explanation": ""
      }
    ]
  },
  {
    "title": "غزل شمارهٔ ۴۳۹ حافظ",
    "verses": [
      {
        "text": "دیدم به خواب دوش که ماهی برآمدی / کز عکس روی او شب هجران سر آمدی",
        "explanation": ""
      },
      {
        "text": "تعبیر رفت «یار سفرکرده می‌رسد» / ای کاج هر چه زودتر از در درآمدی",
        "explanation": ""
      },
      {
        "text": "ذکرش به خیر ساقی فرخنده‌فال من / کز در مدام با قدح و ساغر آمدی",
        "explanation": ""
      },
      {
        "text": "خوش بودی ار به خواب بدیدی دیار خویش / تا یاد صحبتش سوی ما رهبر آمدی",
        "explanation": ""
      },
      {
        "text": "فیض ازل به زور و زر ار آمدی به دست / آب خضر نصیبه اسکندر آمدی",
        "explanation": ""
      },
      {
        "text": "آن عهد یاد باد که از بام و در مرا / هر دم پیام یار و خط دلبر آمدی",
        "explanation": ""
      },
      {
        "text": "کی یافتی رقیب تو چندین مجال ظلم؟ / مظلومی ار شبی به در داور آمدی",
        "explanation": ""
      },
      {
        "text": "خامان ره نرفته چه دانند ذوق عشق / دریادلی بجوی دلیری سرآمدی",
        "explanation": ""
      },
      {
        "text": "آن کو تو را به سنگ دلی کرد رهنمون / ای کاشکی که پاش به سنگی برآمدی",
        "explanation": ""
      },
      {
        "text": "گر دیگری به شیوهٔ حافظ زدی رقم / مقبول طبع شاه هنرپرور آمدی",
        "explanation": ""
      }
    ]
  },
  {
    "title": "غزل شمارهٔ ۴۴۰ حافظ",
    "verses": [
      {
        "text": "سحر با باد می‌گفتم حدیث آرزومندی / خطاب آمد که «واثق شو به الطاف خداوندی»",
        "explanation": ""
      },
      {
        "text": "دعای صبح و آه شب، کلید گنج مقصود است / بدین راه و روش می‌رو، که با دلدار پیوندی",
        "explanation": ""
      },
      {
        "text": "قلم را آن زبان نبوَد، که سرِّ عشق گوید باز / ورای حدّ تقریر است، شرح آرزومندی",
        "explanation": ""
      },
      {
        "text": "الا ای یوسف مصری، که کردت سلطنت مغرور / پدر را باز پرس آخر، کجا شد مهر فرزندی؟",
        "explanation": ""
      },
      {
        "text": "جهان پیر رعنا را، ترحّم در جِبِلَّت نیست / ز مهر او چه می‌پرسی؟ در او همّت چه می‌بندی؟",
        "explanation": ""
      },
      {
        "text": "همایی چون تو عالی‌قدر، حرص استخوان تا کی؟ / دریغ آن سایهٔ همّت، که بر نااهل افکندی",
        "explanation": ""
      },
      {
        "text": "در این بازار اگر سودی‌ست، با درویش خرسند است / خدایا منعَمم گردان به درویشی و خرسندی",
        "explanation": ""
      },
      {
        "text": "به شعر حافظِ شیراز می‌رقصند و می‌نازند / سیه‌چشمان کشمیری و ترکان سمرقندی",
        "explanation": ""
      }
    ]
  },
  {
    "title": "غزل شمارهٔ ۴۴۱ حافظ",
    "verses": [
      {
        "text": "چه بودی ار دل آن ماه مهربان بودی؟ / که حال ما نه چنین بودی ار چنان بودی",
        "explanation": ""
      },
      {
        "text": "بگفتمی که «چه ارزد نسیم طرهٔ دوست؟» / گرم به هر سر مویی هزار جان بودی",
        "explanation": ""
      },
      {
        "text": "برات خوش‌دلی ما چه کم شدی یا رب / گرش نشان امان از بد زمان بودی",
        "explanation": ""
      },
      {
        "text": "گرَم زمانه سرافراز داشتی و عزیز / سریر عزتم آن خاک آستان بودی",
        "explanation": ""
      },
      {
        "text": "ز پرده کاش برون آمدی چو قطرهٔ اشک / که بر دو دیدهٔ ما حکم او روان بودی",
        "explanation": ""
      },
      {
        "text": "اگر نه دایرهٔ عشق راه بربستی / چو نقطهٔ حافظ سرگشته در میان بودی",
        "explanation": ""
      }
    ]
  },
  {
    "title": "غزل شمارهٔ ۴۴۲ حافظ",
    "verses": [
      {
        "text": "به جان او که گرم دسترس به جان بودی / کمینه پیشکش بندگانش آن بودی",
        "explanation": ""
      },
      {
        "text": "بگفتمی که «بها چیست خاک پایش را؟» / اگر حیات گران مایه جاودان بودی",
        "explanation": ""
      },
      {
        "text": "به بندگی قدش سرو معترف گشتی / گرش چو سوسن آزاده ده زبان بودی",
        "explanation": ""
      },
      {
        "text": "به خواب نیز نمی‌بینمش چه جای وصال / چو این نبود و ندیدیم باری آن بودی",
        "explanation": ""
      },
      {
        "text": "اگر نه دلم نشدی پایبند طرهٔ او / کی‌اش قرار در این تیره‌خاکدان بودی؟",
        "explanation": ""
      },
      {
        "text": "به رخ چو مهر فلک بی‌نظیر آفاق است / به دل دریغ که یک ذره مهربان بودی",
        "explanation": ""
      },
      {
        "text": "درآمدی ز درم کاشکی چو لمعهٔ نور / که بر دو دیدهٔ ما حکم او روان بودی",
        "explanation": ""
      },
      {
        "text": "ز پردهٔ نالهٔ حافظ برون کی افتادی؟ / اگر نه همدم مرغان صبح خوان بودی",
        "explanation": ""
      }
    ]
  },
  {
    "title": "غزل شمارهٔ ۴۴۳ حافظ",
    "verses": [
      {
        "text": "چو سرو اگر بخرامی دمی به گلزاری / خورد ز غیرت روی تو هر گلی خاری",
        "explanation": ""
      },
      {
        "text": "ز کفر زلف تو هر حلقه‌ای و آشوبی / ز سحر چشم تو هر گوشه‌ای و بیماری",
        "explanation": ""
      },
      {
        "text": "مرو چو بخت من ای چشم مست یار به خواب / که در پی است ز هر سویت آه بیداری",
        "explanation": ""
      },
      {
        "text": "نثار خاک رهت نقد جان من هر چند / که نیست نقد روان را بر تو مقداری",
        "explanation": ""
      },
      {
        "text": "دلا همیشه مزن لاف زلف دلبندان / چو تیره‌رأی شوی کی گشایدت کاری؟",
        "explanation": ""
      },
      {
        "text": "سرم برفت و زمانی به سر نرفت این کار / دلم گرفت و نبودت غم گرفتاری",
        "explanation": ""
      },
      {
        "text": "چو نقطه گفتمش اندر میان دایره آی / به خنده گفت که ای حافظ این چه پرگاری",
        "explanation": ""
      }
    ]
  },
  {
    "title": "غزل شمارهٔ ۴۴۴ حافظ",
    "verses": [
      {
        "text": "شهری‌ست پُر ظریفان وز هر طرف نگاری / یاران! صلای عشق است گر می‌کنید کاری",
        "explanation": ""
      },
      {
        "text": "چشم فلک نبیند زین طُرفه‌تر جوانی / در دست کس نیفتد زین خوب‌تر نگاری",
        "explanation": ""
      },
      {
        "text": "هرگز که دیده باشد جسمی ز جانِ مُرکب؟ / بر دامنش مبادا زین خاکیان غباری",
        "explanation": ""
      },
      {
        "text": "چون من شکسته‌ای را از پیش خود چه رانی؟ / کم غایت توقع بوسی‌ست یا کناری",
        "explanation": ""
      },
      {
        "text": "مِی بی‌غش است دریاب، وقتی خوش است بشتاب / سال دگر که دارد امّید نوبهاری؟",
        "explanation": ""
      },
      {
        "text": "در بوستان حریفان مانند لاله و گل / هر یک گرفته جامی بر یادِ رویِ یاری",
        "explanation": ""
      },
      {
        "text": "چون این گره گشایم، وین راز چون نمایم / دردی و سخت دردی کاری و صعب کاری",
        "explanation": ""
      },
      {
        "text": "هر تار موی حافظ در دست زلفِ شوخی / مشکل توان نشستن در این چنین دیاری",
        "explanation": ""
      }
    ]
  },
  {
    "title": "غزل شمارهٔ ۴۴۵ حافظ",
    "verses": [
      {
        "text": "تو را که هر چه مراد است در جهان داری / چه غم ز حال ضعیفان ناتوان داری؟",
        "explanation": ""
      },
      {
        "text": "بخواه جان و دل از بنده و روان بستان / که حکم بر سر آزادگان روان داری",
        "explanation": ""
      },
      {
        "text": "میان نداری و دارم عجب که هر ساعت / میان مجمع خوبان کنی میان‌داری",
        "explanation": ""
      },
      {
        "text": "بیاضِ رویِ تو را، نیست نقشِ دَرخور از آنک / سوادی از خط مشکین بر ارغوان داری",
        "explanation": ""
      },
      {
        "text": "بنوش می که سبک‌روحی و لطیف مدام / علی الخصوص در آن دم که سرِ گران داری",
        "explanation": ""
      },
      {
        "text": "مکن عتاب از این بیش و جور بر دل ما / مکن هر آن چه توانی که جای آن داری",
        "explanation": ""
      },
      {
        "text": "به اختیارت اگر صد هزار تیر جفاست / به قصد جانِ منِ خسته در کمان داری",
        "explanation": ""
      },
      {
        "text": "بکِش جفای رقیبان مدام و جور حسود / که سهل باشد اگر یارِ مهربان داری",
        "explanation": ""
      },
      {
        "text": "به وصل دوست گرت دست می‌دهد یک دم / برو که هر چه مراد است در جهان داری",
        "explanation": ""
      },
      {
        "text": "چو گل به دامن از این باغ می‌بری حافظ / چه غم ز ناله و فریاد باغبان داری؟",
        "explanation": ""
      }
    ]
  },
  {
    "title": "غزل شمارهٔ ۴۴۶ حافظ",
    "verses": [
      {
        "text": "صبا تو نکهت آن زلف مشک بو داری / به یادگار بمانی که بوی او داری",
        "explanation": ""
      },
      {
        "text": "دلم که گوهر اسرار حسن و عشق در اوست / توان به دست تو دادن گرش نکو داری",
        "explanation": ""
      },
      {
        "text": "در آن شمایل مطبوع هیچ نتوان گفت / جز این قدر که رقیبان تندخو داری",
        "explanation": ""
      },
      {
        "text": "نوای بلبلت ای گل کجا پسند افتد / که گوش و هوش به مرغان هرزه گو داری",
        "explanation": ""
      },
      {
        "text": "به جرعه تو سرم مست گشت نوشت باد / خود از کدام خم است این که در سبو داری",
        "explanation": ""
      },
      {
        "text": "به سرکشی خود ای سرو جویبار مناز / که گر بدو رسی از شرم سر فروداری",
        "explanation": ""
      },
      {
        "text": "دم از ممالک خوبی چو آفتاب زدن / تو را رسد که غلامان ماه رو داری",
        "explanation": ""
      },
      {
        "text": "قبای حسن فروشی تو را برازد و بس / که همچو گل همه آیین رنگ و بو داری",
        "explanation": ""
      },
      {
        "text": "ز کنج صومعه حافظ مجوی گوهر عشق / قدم برون نه اگر میل جست و جو داری",
        "explanation": ""
      }
    ]
  },
  {
    "title": "غزل شمارهٔ ۴۴۷ حافظ",
    "verses": [
      {
        "text": "بیا با ما مَوَرز این کینه‌داری / که حق صحبت دیرینه داری",
        "explanation": ""
      },
      {
        "text": "نصیحت گوش کن کاین در بسی به / از آن گوهر که در گنجینه داری",
        "explanation": ""
      },
      {
        "text": "ولیکن کی نمایی رخ به رندان؟ / تو کز خورشید و مه آیینه داری",
        "explanation": ""
      },
      {
        "text": "بدِ رندان مگو ای شیخ و هُش دار / که با حکم خدایی کینه داری",
        "explanation": ""
      },
      {
        "text": "نمی‌ترسی ز آه آتشینم؟ / تو دانی خرقهٔ پشمینه داری؟",
        "explanation": ""
      },
      {
        "text": "به فریاد خمار مفلسان رس / خدا را گر میِ دوشینه داری",
        "explanation": ""
      },
      {
        "text": "ندیدم خوش‌تر از شعر تو حافظ / به قرآنی که اندر سینه داری",
        "explanation": ""
      }
    ]
  },
  {
    "title": "غزل شمارهٔ ۴۴۸ حافظ",
    "verses": [
      {
        "text": "ای که در کوی خرابات مقامی داری / جم وقت خودی ار دست به جامی داری",
        "explanation": ""
      },
      {
        "text": "ای که با زلف و رخِ یار گذاری شب و روز / فرصتت باد که خوش صبحی و شامی داری",
        "explanation": ""
      },
      {
        "text": "ای صبا! سوختگان بر سر ره منتظرند / گر از آن یار سفرکرده پیامی داری",
        "explanation": ""
      },
      {
        "text": "خال سرسبز تو خوش دانهٔ عیشی‌ست ولی / بر کنار چمنش وه که چه دامی داری",
        "explanation": ""
      },
      {
        "text": "بوی جان از لب خندان قدح می‌شنوم / بشنو ای خواجه اگر زان که مشامی داری",
        "explanation": ""
      },
      {
        "text": "چون به هنگام وفا هیچ ثباتیت نبود / می‌کنم شکر که بر جور دوامی داری",
        "explanation": ""
      },
      {
        "text": "نام نیک ار طلبد از تو غریبی چه شود؟ / تویی امروز در این شهر که نامی داری",
        "explanation": ""
      },
      {
        "text": "بس دعای سحرت مونس جان خواهد بود / تو که چون حافظ شب‌خیز غلامی داری",
        "explanation": ""
      }
    ]
  },
  {
    "title": "غزل شمارهٔ ۴۴۹ حافظ",
    "verses": [
      {
        "text": "ای که مهجوری عشاق روا می‌داری / عاشقان را ز بر خویش جدا می‌داری",
        "explanation": ""
      },
      {
        "text": "تشنهٔ بادیه را هم به زلالی دریاب / به امیدی که در این ره به خدا می‌داری",
        "explanation": ""
      },
      {
        "text": "دل ببردی و بحل کردمت ای جان لیکن / به از این دار نگاهش که مرا می‌داری",
        "explanation": ""
      },
      {
        "text": "ساغر ما که حریفان دگر می‌نوشند / ما تحمل نکنیم ار تو روا می‌داری",
        "explanation": ""
      },
      {
        "text": "ای مگس حضرت سیمرغ نه جولانگه توست / عرض خود می‌بری و زحمت ما می‌داری",
        "explanation": ""
      },
      {
        "text": "تو به تقصیر خود افتادی از این در محروم / از که می‌نالی و فریاد چرا می‌داری؟",
        "explanation": ""
      },
      {
        "text": "حافظ از پادشهان پایه به خدمت طلبند / سعی نابرده چه امید عطا می‌داری؟",
        "explanation": ""
      }
    ]
  },
  {
    "title": "غزل شمارهٔ ۴۵۰ حافظ",
    "verses": [
      {
        "text": "روزگاری‌ست که ما را نگران می‌داری / مخلصان را نه به وضع دگران می‌داری",
        "explanation": ""
      },
      {
        "text": "گوشهٔ چشمِ رضایی به منت باز نشد / این چنین عزت صاحب‌نظران می‌داری",
        "explanation": ""
      },
      {
        "text": "ساعد آن به که بپوشی تو چو از بهر نگار / دست در خون دل پرهنران می‌داری",
        "explanation": ""
      },
      {
        "text": "نه گل از دست غمت رست و نه بلبل در باغ / همه را نعره‌زنان جامه‌دران می‌داری",
        "explanation": ""
      },
      {
        "text": "ای که در دلق ملمّع طلبی نقد حضور / چشم سری عجب از بی‌خبران می‌داری",
        "explanation": ""
      },
      {
        "text": "چون تویی نرگس باغ نظر ای چشم و چراغ / سر چرا بر من دل‌خسته گران می‌داری؟",
        "explanation": ""
      },
      {
        "text": "گوهر جام‌جم از کان جهانی دگر است / تو تمنا ز گل کوزه‌گران می‌داری",
        "explanation": ""
      },
      {
        "text": "پدر تجربه ای دل تویی آخر ز چه روی؟ / طمع مهر و وفا زین پسران می‌داری",
        "explanation": ""
      },
      {
        "text": "کیسهٔ سیم و زرت پاک بباید پرداخت / این طمع‌ها که تو از سیم‌بران می‌داری",
        "explanation": ""
      },
      {
        "text": "گر چه رندی و خرابی گنه ماست ولی / عاشقی گفت که تو بنده بر آن می‌داری",
        "explanation": ""
      },
      {
        "text": "مگذران روز سلامت به ملامت حافظ / چه توقع ز جهان گذران می‌داری؟",
        "explanation": ""
      }
    ]
  },
  {
    "title": "غزل شمارهٔ ۴۵۱ حافظ",
    "verses": [
      {
        "text": "خوش کرد یاوری فلکت روز داوری / تا شکر چون کنی و چه شکرانه آوری",
        "explanation": ""
      },
      {
        "text": "آن کس که اوفتاد خدایش گرفت دست / گو بر تو باد تا غم افتادگان خوری",
        "explanation": ""
      },
      {
        "text": "در کوی عشق شوکت شاهی نمی‌خرند / اقرار بندگی کن و اظهار چاکری",
        "explanation": ""
      },
      {
        "text": "ساقی به مژدگانی عیش از درم درآی / تا یک دم از دلم غم دنیا به در بری",
        "explanation": ""
      },
      {
        "text": "در شاه‌راه جاه و بزرگی خطر بسی‌ست / آن به کز این گریوه سبک‌بار بگذری",
        "explanation": ""
      },
      {
        "text": "سلطان و فکر لشکر و سودای تاج و گنج / درویش و امن خاطر و کنج قلندری",
        "explanation": ""
      },
      {
        "text": "یک حرف صوفیانه بگویم اجازت است؟ / ای نور دیده صلح به از جنگ و داوری",
        "explanation": ""
      },
      {
        "text": "نیل مراد بر حسب فکر و همت است / از شاه نذر خیر و ز توفیق یاوری",
        "explanation": ""
      },
      {
        "text": "حافظ غبار فقر و قناعت ز رخ مشوی / کاین خاک بهتر از عمل کیمیاگری",
        "explanation": ""
      }
    ]
  },
  {
    "title": "غزل شمارهٔ ۴۵۲ حافظ",
    "verses": [
      {
        "text": "طفیل هستی عشقند آدمی و پری / ارادتی بنما تا سعادتی ببری",
        "explanation": ""
      },
      {
        "text": "بکوش خواجه و از عشق بی‌نصیب مباش / که بنده را نخرد کس به عیب بی‌هنری",
        "explanation": ""
      },
      {
        "text": "می صبوح و شکرخواب صبحدم تا چند / به عذر نیم‌شبی کوش و گریهٔ سحری؟",
        "explanation": ""
      },
      {
        "text": "تو خود چه لعبتی ای شهسوار شیرین‌کار / که در برابر چشمی و غایب از نظری؟",
        "explanation": ""
      },
      {
        "text": "هزار جان مقدس بسوخت زین غیرت / که هر صباح و مسا شمع مجلس دگری",
        "explanation": ""
      },
      {
        "text": "ز من به حضرت آصف که می‌برد پیغام / که یاد گیر دو مصرع ز من به نظم دری؟",
        "explanation": ""
      },
      {
        "text": "بیا که وضع جهان را چنان که من دیدم / گر امتحان بکنی مِی خوری و غم نخوری",
        "explanation": ""
      },
      {
        "text": "کلاه سروریت کج مباد بر سر حُسن / که زیب بخت و سزاوار ملک و تاج سری",
        "explanation": ""
      },
      {
        "text": "به بوی زلف و رخت می‌روند و می‌آیند / صبا به غالیه سایی و گل به جلوه‌گری",
        "explanation": ""
      },
      {
        "text": "چو مستعد نظر نیستی وصال مجوی / که جام جم نکند سود وقت بی‌بصری",
        "explanation": ""
      },
      {
        "text": "دعای گوشه‌نشینان بلا بگرداند / چرا به گوشهٔ چشمی به ما نمی‌نگری؟",
        "explanation": ""
      },
      {
        "text": "بیا و سلطنت از ما بخر به مایهٔ حسن / و از این معامله غافل مشو که حیف خوری",
        "explanation": ""
      },
      {
        "text": "طریق عشق طریقی عجب خطرناک است / نعوذبالله اگر ره به مقصدی نبری",
        "explanation": ""
      },
      {
        "text": "به یمن همت حافظ امید هست که باز / اَرى اسامر لیلای لیلة القمر",
        "explanation": ""
      }
    ]
  },
  {
    "title": "غزل شمارهٔ ۴۵۳ حافظ",
    "verses": [
      {
        "text": "ای که دایم به خویش مغروری / گر تو را عشق نیست معذوری",
        "explanation": ""
      },
      {
        "text": "گِرد دیوانگان عشق مگرد / که به عقل عقیله مشهوری",
        "explanation": ""
      },
      {
        "text": "مستی عشق نیست در سر تو / رو که تو مست آب انگوری",
        "explanation": ""
      },
      {
        "text": "روی زرد است و آه دردآلود / عاشقان را دوای رنجوری",
        "explanation": ""
      },
      {
        "text": "بگذر از نام و ننگ خود حافظ / ساغر مِی‌ طلب که مخموری",
        "explanation": ""
      }
    ]
  },
  {
    "title": "غزل شمارهٔ ۴۵۴ حافظ",
    "verses": [
      {
        "text": "ز کوی یار می‌آید نسیم باد نوروزی / از این باد ار مدد خواهی چراغ دل برافروزی",
        "explanation": ""
      },
      {
        "text": "چو گل گر خرده‌ای داری خدا را صرف عشرت کن / که قارون را غلط‌ها داد سودای زراندوزی",
        "explanation": ""
      },
      {
        "text": "ز جام گل دگر بلبل چنان مستِ میِ لعل است / که زد بر چرخ فیروزه صفیر تخت فیروزی",
        "explanation": ""
      },
      {
        "text": "به صحرا رو که از دامن غبار غم بیفشانی / به گلزار آی کز بلبل غزل گفتن بیآموزی",
        "explanation": ""
      },
      {
        "text": "چو امکان خلود ای دل در این فیروزه ایوان نیست / مجال عیش فرصت دان به فیروزی و بهروزی",
        "explanation": ""
      },
      {
        "text": "طریق کام بخشی چیست؟ ترک کام خود کردن / کلاه سروری آن است کز این ترک بردوزی",
        "explanation": ""
      },
      {
        "text": "سخن در پرده می‌گویم چو گل از غنچه بیرون آی / که بیش از پنج روزی نیست حکم میر نوروزی",
        "explanation": ""
      },
      {
        "text": "ندانم نوحهٔ قمری به طرف جویباران چیست / مگر او نیز همچون من غمی دارد شبان‌روزی؟",
        "explanation": ""
      },
      {
        "text": "مِیی دارم چو جان صافی و صوفی می‌کند عیبش / خدایا هیچ عاقل را مبادا بختِ بد روزی",
        "explanation": ""
      },
      {
        "text": "جدا شد یار شیرینت کنون تنها نشین ای شمع / که حکم آسمان این است اگر سازی و گر سوزی",
        "explanation": ""
      },
      {
        "text": "به عُجْبِ علم نتوان شد ز اسباب طرب محروم / بیا ساقی که جاهل را هنی‌تر می‌رسد روزی",
        "explanation": ""
      },
      {
        "text": "مِی اندر مجلس آصف به نوروز جلالی نوش / که بخشد جرعهٔ جامت جهان را ساز نوروزی",
        "explanation": ""
      },
      {
        "text": "نه حافظ می‌کند تنها دعای خواجه توران‌شاه / ز مدح آصفی خواهد جهان عیدی و نوروزی",
        "explanation": ""
      },
      {
        "text": "جنابش پارسایان راست محراب دل و دیده / جبینش صبح خیزان راست روز فتح و فیروزی",
        "explanation": ""
      }
    ]
  },
  {
    "title": "غزل شمارهٔ ۴۵۵ حافظ",
    "verses": [
      {
        "text": "عمر بگذشت به بی‌حاصلی و بوالهوسی / ای پسر جام مِی‌ام ده که به پیری برسی",
        "explanation": ""
      },
      {
        "text": "چه شکرهاست در این شهر که قانع شده‌اند / شاه‌بازانِ طریقت به مقامِ مگسی",
        "explanation": ""
      },
      {
        "text": "دوش در خیل غلامان درش می‌رفتم / گفت: «ای عاشق بیچاره تو باری چه کسی؟»",
        "explanation": ""
      },
      {
        "text": "با دل خون‌شده چون نافه خوشش باید بود / هر که مشهور جهان گشت به مشکین‌نفسی",
        "explanation": ""
      },
      {
        "text": "لمع البرق مِن الطّور و آنَستُ بهِ / فلَعَلّی لک آتٍ بشهابٍ قبسِ",
        "explanation": ""
      },
      {
        "text": "کاروان رفت و تو در خواب و بیابان در پیش / وه که بس بی‌خبر از غلغل چندین جرسی",
        "explanation": ""
      },
      {
        "text": "بال بگشا و صفیر از شجر طوبی زن / حیف باشد چو تو مرغی که اسیر قفسی",
        "explanation": ""
      },
      {
        "text": "تا چو مجمر نفسی دامن جانان گیرم / جان نهادیم بر آتش ز پی خوش‌نفسی",
        "explanation": ""
      },
      {
        "text": "چند پوید به هوای تو ز هر سو حافظ / یَسَر الله طریقاً بکَ یا ملتمِسی",
        "explanation": ""
      }
    ]
  },
  {
    "title": "غزل شمارهٔ ۴۵۶ حافظ",
    "verses": [
      {
        "text": "نوبهار است در آن کوش که خوش‌دل باشی / که بسی گُل بدمد باز و تو در گِل باشی",
        "explanation": ""
      },
      {
        "text": "من نگویم که کنون با که نشین و چه بنوش / که تو خود دانی اگر زیرک و عاقل باشی",
        "explanation": ""
      },
      {
        "text": "چنگ در پرده همین می‌دهدت پند ولی / وعظت آن گاه کند سود که قابل باشی",
        "explanation": ""
      },
      {
        "text": "در چمن هر ورقی دفتر حالی دگر است / حیف باشد که ز کار همه غافل باشی",
        "explanation": ""
      },
      {
        "text": "نقد عمرت ببرد غصهٔ دنیا به گزاف / گر شب و روز در این قصهٔ مشکل باشی",
        "explanation": ""
      },
      {
        "text": "گر چه راهی‌ست پر از بیم ز ما تا بر دوست / رفتن آسان بود ار واقف منزل باشی",
        "explanation": ""
      },
      {
        "text": "حافظا گر مدد از بخت بلندت باشد / صید آن شاهد مطبوع‌شمایل باشی",
        "explanation": ""
      }
    ]
  },
  {
    "title": "غزل شمارهٔ ۴۵۷ حافظ",
    "verses": [
      {
        "text": "هزار جهد بکردم که یار من باشی / مرادبخش دل بی‌قرار من باشی",
        "explanation": ""
      },
      {
        "text": "چراغِ دیدهٔ شب‌زنده‌دار من گردی / انیسِ خاطر امّیدوار من باشی",
        "explanation": ""
      },
      {
        "text": "چو خسروان ملاحت به بندگان نازند / تو در میانه، خداوندگار من باشی",
        "explanation": ""
      },
      {
        "text": "از آن عقیق که خونین‌دلم ز عشوهٔ او / اگر کنم گله‌ای غم‌گسار من باشی",
        "explanation": ""
      },
      {
        "text": "به وصل دوست گرت دست می‌دهد یک دم / در آن چمن که بتان دست عاشقان گیرند",
        "explanation": ""
      },
      {
        "text": "شبی به کلبهٔ احزان عاشقان آیی / دمی انیس دل سوگوار من باشی",
        "explanation": ""
      },
      {
        "text": "شود غزالهٔ خورشید صید لاغر من / گر آهویی چو تو یک دم شکار من باشی",
        "explanation": ""
      },
      {
        "text": "سه بوسه کز دو لبت کرده‌ای وظیفهٔ من / اگر ادا نکنی قرض‌دار من باشی",
        "explanation": ""
      },
      {
        "text": "من این مراد ببینم به خود که نیم‌شبی / به جای اشک روان در کنار من باشی",
        "explanation": ""
      },
      {
        "text": "من ار چه حافظ شهرم جویی نمی‌ارزم / مگر تو از کرم خویش یار من باشی",
        "explanation": ""
      }
    ]
  },
  {
    "title": "غزل شمارهٔ ۴۵۸ حافظ",
    "verses": [
      {
        "text": "ای دل آن دم که خراب از می گلگون باشی / بی زر و گنج به صد حشمت قارون باشی",
        "explanation": ""
      },
      {
        "text": "در مقامی که صدارت به فقیران بخشند / چشم دارم که به جاه از همه افزون باشی",
        "explanation": ""
      },
      {
        "text": "در ره منزل لیلی که خطرهاست در آن / شرط اول قدم آن است که مجنون باشی",
        "explanation": ""
      },
      {
        "text": "نقطهٔ عشق نمودم به تو هان سهو مکن / ور نه چون بنگری از دایره بیرون باشی",
        "explanation": ""
      },
      {
        "text": "کاروان رفت و تو در خواب و بیابان در پیش / کی روی ره؟ ز که پرسی؟ چه کنی؟ چون باشی؟",
        "explanation": ""
      },
      {
        "text": "تاج شاهی طلبی، گوهر ذاتی بنمای / ور خود از تخمهٔ جمشید و فریدون باشی",
        "explanation": ""
      },
      {
        "text": "ساغری نوش کن و جرعه بر افلاک فشان / چند و چند از غم ایام جگرخون باشی؟",
        "explanation": ""
      },
      {
        "text": "حافظ از فقر مکن ناله که گر شعر این است / هیچ خوش‌دل نپسندد که تو محزون باشی",
        "explanation": ""
      }
    ]
  },
  {
    "title": "غزل شمارهٔ ۴۵۹ حافظ",
    "verses": [
      {
        "text": "زین خوش رقم که بر گل رخسار می‌کشی / خط بر صحیفهٔ گل و گلزار می‌کشی",
        "explanation": ""
      },
      {
        "text": "اشک حرم‌نشین نهان‌خانهٔ مرا / زان سوی هفت‌پرده به بازار می‌کشی",
        "explanation": ""
      },
      {
        "text": "کاهل روی چو باد صبا را به بوی زلف / هر دم به قید سلسله در کار می‌کشی",
        "explanation": ""
      },
      {
        "text": "هر دم به یاد آن لب میگون و چشم مست / از خلوتم به خانهٔ خمار می‌کشی",
        "explanation": ""
      },
      {
        "text": "گفتی سر تو بستهٔ فتراک ما شود / سهل است اگر تو زحمت این بار می‌کشی",
        "explanation": ""
      },
      {
        "text": "با چشم و ابروی تو چه تدبیر دل کنم؟ / وه زین کمان که بر من بیمار می‌کشی",
        "explanation": ""
      },
      {
        "text": "بازآ که چشم بد ز رخت دفع می‌کند / ای تازه گل که دامن از این خار می‌کشی",
        "explanation": ""
      },
      {
        "text": "حافظ دگر چه می‌طلبی از نعیم دهر / می می‌خوری و طرهٔ دلدار می‌کشی",
        "explanation": ""
      }
    ]
  },
  {
    "title": "غزل شمارهٔ ۴۶۰ حافظ",
    "verses": [
      {
        "text": "سُلَیمیٰ مُنذُ حَلَّت بِالْعراقِ / أُلاقی مِن نَواها ما أُلاقی",
        "explanation": ""
      },
      {
        "text": "الا ای ساروان منزل دوست / إِلی رُکبانِکُم طالَ اشْتیاقی",
        "explanation": ""
      },
      {
        "text": "خِرَد در زنده‌رود انداز و می نوش / به گلبانگ جوانان عراقی",
        "explanation": ""
      },
      {
        "text": "رَبیعُ العُمرِ فی مَرعیٰ حِماکُم / حَماکَ اللّهُ یا عَهدَ التَّلاقی",
        "explanation": ""
      },
      {
        "text": "بیا ساقی بده رَطْل گرانم / سَقاکَ اللّهُ مِن کَأسٍ دِهاقِ",
        "explanation": ""
      },
      {
        "text": "جوانی باز می‌آرد به یادم / سماع چنگ و دست افشان ساقی",
        "explanation": ""
      },
      {
        "text": "می باقی بده تا مست و خوشدل / به یاران برفَشانم عمر باقی",
        "explanation": ""
      },
      {
        "text": "درونم خون شد از نادیدن دوست / أَلا تَعْساً لِأیّامِ الفِراقِ",
        "explanation": ""
      },
      {
        "text": "دُموعی بَعدَکُم لا تَحْقِروها / فَکَم بحرٍ عَمیقٍ مِن سَواقِ",
        "explanation": ""
      },
      {
        "text": "دمی با نیکخواهان متفق باش / غنیمت دان امور اتفاقی",
        "explanation": ""
      },
      {
        "text": "بساز ای مطرب خوشخوان خوشگو / به شعر فارسی، صوت عراقی",
        "explanation": ""
      },
      {
        "text": "عروسی بس خوشی ای دختر رَز / ولی گه گه سزاوار طلاقی",
        "explanation": ""
      },
      {
        "text": "مسیحای مجرد را برازد / که با خورشید سازد هم‌وُثاقی",
        "explanation": ""
      },
      {
        "text": "وصال دوستان روزی ما نیست / بخوان حافظ غزل‌های فراقی",
        "explanation": ""
      }
    ]
  },
  {
    "title": "غزل شمارهٔ ۴۶۱ حافظ",
    "verses": [
      {
        "text": "کَتَبتُ قِصَّةَ شَوقی و مَدمَعی باکی / بیا که بی تو به جان آمدم ز غمناکی",
        "explanation": ""
      },
      {
        "text": "بسا که گفته‌ام از شوق با دو دیدهٔ خود / أیا مَنازِلَ سَلمیٰ فَأینَ سَلماکِ؟",
        "explanation": ""
      },
      {
        "text": "عجیب واقعه‌ای و غریب حادثه‌ای / أنَا اصْطَبَرتُ قَتیلاً و قاتِلی شاکی",
        "explanation": ""
      },
      {
        "text": "که را رسد که کند عیب دامن پاکت؟ / که همچو قطره که بر برگ گل چکد پاکی",
        "explanation": ""
      },
      {
        "text": "ز خاک پای تو داد آب، روی لاله و گل / چو کِلک صُنع رقم زد به آبی و خاکی",
        "explanation": ""
      },
      {
        "text": "صبا عبیرفشان گشت ساقیا برخیز / و هاتِ شَمسَةَ کَرْمٍ مُطَیَّبٍ زاکی",
        "explanation": ""
      },
      {
        "text": "دَعِ التَّکاسُلَ تَغْنَمْ فَقَد جَری مَثَلٌ / که زادِ راهروان چستی است و چالاکی",
        "explanation": ""
      },
      {
        "text": "اثر نماند ز من، بی شمایلت، آری / أرَی مَآثِرَ مَحیایَ مِن مُحَیّاکِ",
        "explanation": ""
      },
      {
        "text": "ز وصف حسن تو حافظ چگونه نطق زند؟ / که همچو صنع خدایی ورای ادراکی",
        "explanation": ""
      }
    ]
  },
  {
    "title": "غزل شمارهٔ ۴۶۲ حافظ",
    "verses": [
      {
        "text": "یا مبسما یحاکی درجا من اللالی / یا رب چه درخور آمد گردش خط هلالی",
        "explanation": ""
      },
      {
        "text": "حالی خیال وصلت خوش می‌دهد فریبم / تا خود چه نقش بازد این صورت خیالی",
        "explanation": ""
      },
      {
        "text": "می ده که گرچه گشتم نامه سیاه عالم / نومید کی توان بود از لطف لایزالی",
        "explanation": ""
      },
      {
        "text": "ساقی بیار جامی و از خلوتم برون کش / تا در به در بگردم قلاش و لاابالی",
        "explanation": ""
      },
      {
        "text": "از چار چیز مگذر گر عاقلی و زیرک / امن و شراب بی‌غش معشوق و جای خالی",
        "explanation": ""
      },
      {
        "text": "چون نیست نقش دوران در هیچ حال ثابت / حافظ مکن شکایت تا می خوریم حالی",
        "explanation": ""
      },
      {
        "text": "صافیست جام خاطر در دور آصف عهد / قم فاسقنی رحیقا اصفی من الزلال",
        "explanation": ""
      },
      {
        "text": "الملک قد تباهی من جده و جده / یا رب که جاودان باد این قدر و این معالی",
        "explanation": ""
      },
      {
        "text": "مسندفروز دولت کان شکوه و شوکت / برهان ملک و ملت بونصر بوالمعالی",
        "explanation": ""
      }
    ]
  },
  {
    "title": "غزل شمارهٔ ۴۶۳ حافظ",
    "verses": [
      {
        "text": "سلام الله ما کر اللیالی / و جاوبت المثانی و المثالی",
        "explanation": ""
      },
      {
        "text": "علی وادی الاراک و من علیها / و دار باللوی فوق الرمال",
        "explanation": ""
      },
      {
        "text": "دعاگوی غریبان جهانم / و ادعو بالتواتر و التوالی",
        "explanation": ""
      },
      {
        "text": "به هر منزل که رو آرد خدا را / نگه دارش به لطف لایزالی",
        "explanation": ""
      },
      {
        "text": "منال ای دل که در زنجیر زلفش / همه جمعیت است آشفته حالی",
        "explanation": ""
      },
      {
        "text": "ز خطت صد جمال دیگر افزود / که عمرت باد صد سال جلالی",
        "explanation": ""
      },
      {
        "text": "تو می‌باید که باشی ور نه سهل است / زیان مایه جاهی و مالی",
        "explanation": ""
      },
      {
        "text": "بر آن نقاش قدرت آفرین باد / که گرد مه کشد خط هلالی",
        "explanation": ""
      },
      {
        "text": "فحبک راحتی فی کل حین / و ذکرک مونسی فی کل حال",
        "explanation": ""
      },
      {
        "text": "سویدای دل من تا قیامت / مباد از شوق و سودای تو خالی",
        "explanation": ""
      },
      {
        "text": "کجا یابم وصال چون تو شاهی / من بدنام رند لاابالی",
        "explanation": ""
      },
      {
        "text": "خدا داند که حافظ را غرض چیست / و علم الله حسبی من سؤالی",
        "explanation": ""
      }
    ]
  },
  {
    "title": "غزل شمارهٔ ۴۶۴ حافظ",
    "verses": [
      {
        "text": "بگرفت کار حسنت چون عشق من کمالی / خوش باش زان که نبود این هر دو را زوالی",
        "explanation": ""
      },
      {
        "text": "در وهم می‌نگنجد کاندر تصور عقل / آید به هیچ معنی زین خوب‌تر مثالی",
        "explanation": ""
      },
      {
        "text": "شد حظ عمر حاصل گر زان که با تو ما را / هرگز به عمر روزی روزی شود وصالی",
        "explanation": ""
      },
      {
        "text": "آن دم که با تو باشم یک سال هست روزی / وان دم که بی تو باشم یک لحظه هست سالی",
        "explanation": ""
      },
      {
        "text": "چون من خیال رویت جانا به خواب بینم / کز خواب می‌نبیند چشمم به جز خیالی",
        "explanation": ""
      },
      {
        "text": "رحم آر بر دل من کز مهر روی خوبت / شد شخص ناتوانم باریک چون هلالی",
        "explanation": ""
      },
      {
        "text": "حافظ مکن شکایت گر وصل دوست خواهی / زین بیشتر بباید بر هجرت احتمالی",
        "explanation": ""
      }
    ]
  },
  {
    "title": "غزل شمارهٔ ۴۶۵ حافظ",
    "verses": [
      {
        "text": "رفتم به باغ صبحدمی تا چنم گلی / آمد به گوش ناگهم آواز بلبلی",
        "explanation": ""
      },
      {
        "text": "مسکین چو من به عشق گلی گشته مبتلا / و اندر چمن فکنده ز فریاد غلغلی",
        "explanation": ""
      },
      {
        "text": "می‌گشتم اندر آن چمن و باغ دم به دم / می‌کردم اندر آن گل و بلبل تاملی",
        "explanation": ""
      },
      {
        "text": "گل یار حسن گشته و بلبل قرین عشق / آن را تفضلی نه و این را تبدلی",
        "explanation": ""
      },
      {
        "text": "چون کرد در دلم اثر آواز عندلیب / گشتم چنان که هیچ نماندم تحملی",
        "explanation": ""
      },
      {
        "text": "بس گل شکفته می‌شود این باغ را ولی / کس بی بلای خار نچیده‌ست از او گلی",
        "explanation": ""
      },
      {
        "text": "حافظ مدار امید فرج از مدار چرخ / دارد هزار عیب و ندارد تفضلی",
        "explanation": ""
      }
    ]
  },
  {
    "title": "غزل شمارهٔ ۴۶۶ حافظ",
    "verses": [
      {
        "text": "این خرقه که من دارم در رهن شراب اولی / وین دفتر بی‌معنی غرق می ناب اولی",
        "explanation": ""
      },
      {
        "text": "چون عمر تبه کردم چندان که نگه کردم / در کنج خراباتی افتاده خراب اولی",
        "explanation": ""
      },
      {
        "text": "چون مصلحت اندیشی دور است ز درویشی / هم سینه پر از آتش هم دیده پرآب اولی",
        "explanation": ""
      },
      {
        "text": "من حالت زاهد را با خلق نخواهم گفت / این قصه اگر گویم با چنگ و رباب اولی",
        "explanation": ""
      },
      {
        "text": "تا بی سر و پا باشد اوضاع فلک زین دست / در سر هوس ساقی در دست شراب اولی",
        "explanation": ""
      },
      {
        "text": "از همچو تو دلداری دل برنکنم آری / چون تاب کشم باری زان زلف به تاب اولی",
        "explanation": ""
      },
      {
        "text": "چون پیر شدی حافظ از میکده بیرون آی / رندی و هوسناکی در عهد شباب اولی",
        "explanation": ""
      }
    ]
  },
  {
    "title": "غزل شمارهٔ ۴۶۷ حافظ",
    "verses": [
      {
        "text": "زان می عشق، کز او پخته شود هر خامی / گر چه ماه رمضان است بیاور جامی",
        "explanation": ""
      },
      {
        "text": "روزها رفت که دست من مسکین نگرفت / زلف شمشادقدی، ساعد سیم‌اندامی",
        "explanation": ""
      },
      {
        "text": "روزه هر چند که مهمان عزیز است ای دل / صحبتش موهبتی دان و شدن، انعامی",
        "explanation": ""
      },
      {
        "text": "مرغ زیرک به در خانقه اکنون نپرد / که نهاده‌ست به هر مجلس وعظی دامی",
        "explanation": ""
      },
      {
        "text": "گله از زاهد بدخو نکنم؛ رسم این است / که چو صبحی بدمد، در پی‌اش افتد شامی",
        "explanation": ""
      },
      {
        "text": "یار من چون بخرامد به تماشای چمن / برسانش ز من ای پیک صبا پیغامی",
        "explanation": ""
      },
      {
        "text": "آن حریفی که شب و روز می صاف کشد / بود آیا که کند یاد ز دردآشامی؟",
        "explanation": ""
      },
      {
        "text": "حافظا گر ندهد دادِ دلت آصف عهد / کام دشوار به دست آوری از خودکامی",
        "explanation": ""
      }
    ]
  },
  {
    "title": "غزل شمارهٔ ۴۶۸ حافظ",
    "verses": [
      {
        "text": "که بَرَد به نزد شاهان ز من گدا پیامی؟ / که به کوی مِی‌فروشان دو هزار جم به جامی",
        "explanation": ""
      },
      {
        "text": "شده‌ام خراب و بدنام و هنوز امیدوارم / که به همت عزیزان برسم به نیک‌نامی",
        "explanation": ""
      },
      {
        "text": "تو که کیمیافروشی نظری به قلب ما کن / که بضاعتی نداریم و فکنده‌ایم دامی",
        "explanation": ""
      },
      {
        "text": "عجب از وفای جانان که عنایتی نفرمود / نه به نامه‌ای پیامی نه به خامه‌ای سلامی",
        "explanation": ""
      },
      {
        "text": "اگر این شراب خام است اگر آن حریف پخته / به هزار بار بهتر ز هزار پخته خامی",
        "explanation": ""
      },
      {
        "text": "ز رهم میفکن ای شیخ به دانه‌های تسبیح / که چو مرغ زیرک افتد نفتد به هیچ دامی",
        "explanation": ""
      },
      {
        "text": "سر خدمت تو دارم بخرم به لطف و مفروش / که چو بنده کمتر افتد به مبارکی غلامی",
        "explanation": ""
      },
      {
        "text": "به کجا برم شکایت؟ به که گویم این حکایت؟ / که لبت حیات ما بود و نداشتی دوامی",
        "explanation": ""
      },
      {
        "text": "بگشای تیر مژگان و بریز خون حافظ / که چنان کشنده‌ای را نکند کس انتقامی",
        "explanation": ""
      }
    ]
  },
  {
    "title": "غزل شمارهٔ ۴۶۹ حافظ",
    "verses": [
      {
        "text": "أَتَتْ رَوائِحُ رَنْدِ الْحِمیٰ و زادَ غَرامی / فدای خاک در دوست باد جان گرامی",
        "explanation": ""
      },
      {
        "text": "پیام دوست شنیدن سعادت است و سلامت / مَنِ الْمُبَلِّغُ عَنّی إلی سُعادَ سلامی؟",
        "explanation": ""
      },
      {
        "text": "بیا به شام غریبان و آب دیدهٔ من بین / به سان بادهٔ صافی در آبگینهٔ شامی",
        "explanation": ""
      },
      {
        "text": "إذا تَغَرَّدَ عَن ذِی الْأَراکِ طائرُ خَیرٍ / فَلا تَفَرَّدَ عَن رَوضِها أَنینُ حَمامي",
        "explanation": ""
      },
      {
        "text": "بسی نماند که روز فراق یار سر آید / رَأَیْتُ مِن هَضَباتِ الْحِمیٰ قِبابَ خِیامِ",
        "explanation": ""
      },
      {
        "text": "خوشا دمی که درآیی و گویمت به سلامت / قَدِمْتَ خَیْرَ قُدومٍ نَزَلْتَ خَیْرَ مَقامِ",
        "explanation": ""
      },
      {
        "text": "بَعِدْتُ مِنْکَ وَ قَدْ صِرْتُ ذائباً کَهِلالٍ / اگر چه روی چو ماهت ندیده‌ام به تمامی",
        "explanation": ""
      },
      {
        "text": "وَ إِن دُعِیتُ بِخُلْدٍ وَ صِرْتُ ناقِضَ عَهْدٍ / فما تَطَیَّبَ نَفْسی وَ ما اسْتَطابَ مَنامی",
        "explanation": ""
      },
      {
        "text": "امید هست که زودت به بخت نیک ببینم / تو شاد گشته به فرماندهی و من به غلامی",
        "explanation": ""
      },
      {
        "text": "چو سِلْک دُرّ خوشاب است شعر نغز تو حافظ / که گاه لطف سبق می‌برد ز نظم نظامی",
        "explanation": ""
      }
    ]
  },
  {
    "title": "غزل شمارهٔ ۴۷۰ حافظ",
    "verses": [
      {
        "text": "سینه مالامال درد است ای دریغا مرهمی / دل ز تنهایی به جان آمد خدا را همدمی",
        "explanation": ""
      },
      {
        "text": "چشم آسایش که دارد از سپهر تیزرو؟ / ساقیا جامی به من ده تا بیاسایم دمی",
        "explanation": ""
      },
      {
        "text": "زیرکی را گفتم: «این احوال بین»، خندید و گفت: / «صعب‌روزی، بوالعجب‌کاری، پریشان‌عالمی»",
        "explanation": ""
      },
      {
        "text": "سوختم در چاه صبر از بهر آن شمع چگل / شاه ترکان فارغ است از حال ما، کو رستمی؟",
        "explanation": ""
      },
      {
        "text": "در طریق عشق‌بازی امن و آسایش بلاست / ریش باد آن دل که با درد تو خواهد مرهمی",
        "explanation": ""
      },
      {
        "text": "اهل کام و ناز را در کوی رندی راه نیست / رهروی باید جهان سوزی نه خامی بی‌غمی",
        "explanation": ""
      },
      {
        "text": "آدمی در عالم خاکی نمی‌آید به دست / عالمی دیگر بباید ساخت وز نو آدمی",
        "explanation": ""
      },
      {
        "text": "خیز تا خاطر بدان تُرک سمرقندی دهیم / کز نسیمش بوی جوی مولیان آید همی",
        "explanation": ""
      },
      {
        "text": "گریهٔ حافظ چه سنجد پیش استغنای عشق / کاندر این دریا نماید هفت دریا شبنمی",
        "explanation": ""
      }
    ]
  },
  {
    "title": "غزل شمارهٔ ۴۷۱ حافظ",
    "verses": [
      {
        "text": "ز دلبرم که رساند نوازش قلمی / کجاست پیک صبا گر همی کند کرمی؟",
        "explanation": ""
      },
      {
        "text": "قیاس کردم و تدبیر عقل در ره عشق / چو شبنمی است که بر بحر می‌کشد رقمی",
        "explanation": ""
      },
      {
        "text": "بیا که خرقهٔ من گر چه رهن میکده‌هاست / ز مال وقف نبینی به نام من درمی",
        "explanation": ""
      },
      {
        "text": "حدیثِ چون و چرا دردِ سر دهد ای دل / پیاله گیر و بیاسا ز عمرِ خویش دمی",
        "explanation": ""
      },
      {
        "text": "طبیبِ راه‌نشین درد عشق نشناسد / برو به دست کن ای مرده‌دل مسیح‌دمی",
        "explanation": ""
      },
      {
        "text": "دلم گرفت ز سالوس و طبل زیر گلیم / به آن که بر در میخانه برکشم عَلَمی",
        "explanation": ""
      },
      {
        "text": "بیا که وقت‌شناسان دو کون بفروشند / به یک پیاله میِ صاف و صحبتِ صنمی",
        "explanation": ""
      },
      {
        "text": "دوام عیش و تنعم نه شیوهٔ عشق است / اگر معاشرِ مایی بنوش نیش غمی",
        "explanation": ""
      },
      {
        "text": "نمی‌کنم گله‌ای لیک ابر رحمت دوست / به کِشته‌زار جگرتشنگان نداد نمی",
        "explanation": ""
      },
      {
        "text": "چرا به یک نیِ قندش نمی‌خرند آن کس / که کرد صد شکرافشانی از نیِ قلمی",
        "explanation": ""
      },
      {
        "text": "سزای قدر تو شاها به دست حافظ نیست / جز از دعای شبی و نیاز صبحدمی",
        "explanation": ""
      }
    ]
  },
  {
    "title": "غزل شمارهٔ ۴۷۲ حافظ",
    "verses": [
      {
        "text": "اَحمَدُ اللهَ عَلی مَعْدِلَةِ السُلطانِ / احمدِ شیخ اُوِیسِ حسنِ ایلخانی",
        "explanation": ""
      },
      {
        "text": "خانِ بِنْ خان و شهنشاهِ شهنشاه‌نژاد / آن که می‌زیبد اگر جان جهانش خوانی",
        "explanation": ""
      },
      {
        "text": "دیده نادیده به اقبال تو ایمان آورد / مرحبا ای به چنین لطف خدا ارزانی",
        "explanation": ""
      },
      {
        "text": "ماه اگر بی تو برآید به دو نیمش بزنند / دولت احمدی و معجزهٔ سبحانی",
        "explanation": ""
      },
      {
        "text": "جلوهٔ بخت تو دل می‌برد از شاه و گدا / چشم بد دور که هم جانی و هم جانانی",
        "explanation": ""
      },
      {
        "text": "برشکن کاکل ترکانه که در طالع توست / بخشش و کوشش خاقانی و چنگزخانی",
        "explanation": ""
      },
      {
        "text": "گر چه دوریم به یاد تو قدح می‌گیریم / بعد منزل نبود در سفر روحانی",
        "explanation": ""
      },
      {
        "text": "از گل پارسیم غنچهٔ عیشی نشکفت / حبذا دجله بغداد و می ریحانی",
        "explanation": ""
      },
      {
        "text": "سر عاشق که نه خاک در معشوق بود / کی خلاصش بود از محنت سرگردانی",
        "explanation": ""
      },
      {
        "text": "ای نسیم سحری خاک در یار بیار / که کند حافظ از او دیدهٔ دل نورانی",
        "explanation": ""
      }
    ]
  },
  {
    "title": "غزل شمارهٔ ۴۷۳ حافظ",
    "verses": [
      {
        "text": "وقت را غنیمت دان آن قدر که بتْوانی / حاصل از حیات ای جان این دم است تا دانی",
        "explanation": ""
      },
      {
        "text": "کام‌بخشیِ گردون عمر در عوض دارد / جهد کن که از دولت دادِ عیش بستانی",
        "explanation": ""
      },
      {
        "text": "باغبان چو من زین جا بگذرم حرامت باد / گر به جای من سروی غیر دوست بنشانی",
        "explanation": ""
      },
      {
        "text": "زاهد پشیمان را ذوق باده خواهد کشت / عاقلا! مکن کاری کآورد پشیمانی",
        "explanation": ""
      },
      {
        "text": "محتسب نمی‌داند این قدر که صوفی را / جنس خانگی باشد همچو لعل رمانی",
        "explanation": ""
      },
      {
        "text": "با دعای شب‌خیزان ای شکردهان مستیز / در پناه یک اسم است خاتم سلیمانی",
        "explanation": ""
      },
      {
        "text": "پند عاشقان بشنو و از در طرب بازآ / کاین همه نمی‌ارزد شغل عالم فانی",
        "explanation": ""
      },
      {
        "text": "یوسف عزیزم رفت ای برادران رحمی / کز غمش عجب بینم حال پیر کنعانی",
        "explanation": ""
      },
      {
        "text": "پیش زاهد از رندی دم مزن که نتوان گفت / با طبیب نامحرم حال درد پنهانی",
        "explanation": ""
      },
      {
        "text": "می‌روی و مژگانت خون خلق می‌ریزد / تیز می‌روی جانا ترسمت فرومانی",
        "explanation": ""
      },
      {
        "text": "دل ز ناوک چشمت گوش داشتم لیکن / ابروی کماندارت می‌برد به پیشانی",
        "explanation": ""
      },
      {
        "text": "جمع کن به احسانی حافظ پریشان را / ای شکنج گیسویت مجمع پریشانی",
        "explanation": ""
      },
      {
        "text": "گر تو فارغی از ما ای نگار سنگین‌دل / حال خود بخواهم گفت پیش آصف ثانی",
        "explanation": ""
      }
    ]
  },
  {
    "title": "غزل شمارهٔ ۴۷۴ حافظ",
    "verses": [
      {
        "text": "هواخواه توام جانا و می‌دانم که می‌دانی / که هم نادیده می‌بینی و هم ننوشته می‌خوانی",
        "explanation": ""
      },
      {
        "text": "ملامت‌گو چه دریابد میان عاشق و معشوق؟ / نبیند چشم نابینا خصوص اسرار پنهانی",
        "explanation": ""
      },
      {
        "text": "بیفشان زلف و صوفی را به پابازی و رقص آور / که از هر رقعهٔ دلقش هزاران بت بیفشانی",
        "explanation": ""
      },
      {
        "text": "گشادِ کار مشتاقان در آن ابروی دلبند است / خدا را یک نفس بنشین گره بگشا ز پیشانی",
        "explanation": ""
      },
      {
        "text": "ملک در سجدهٔ آدم زمین بوس تو نیت کرد / که در حُسن تو لطفی دید بیش از حد انسانی",
        "explanation": ""
      },
      {
        "text": "چراغ افروز چشم ما نسیم زلف جانان است / مباد این جمع را یا رب غم از باد پریشانی",
        "explanation": ""
      },
      {
        "text": "دریغا عیش شب‌گیری که در خواب سحر بگذشت / ندانی قدر وقت ای دل مگر وقتی که درمانی",
        "explanation": ""
      },
      {
        "text": "ملول از همرهان بودن طریق کاردانی نیست / بکش دشواری منزل به یاد عهد آسانی",
        "explanation": ""
      },
      {
        "text": "خیال چنبر زلفش فریبت می‌دهد حافظ / نگر تا حلقهٔ اقبال ناممکن نجنبانی",
        "explanation": ""
      }
    ]
  },
  {
    "title": "غزل شمارهٔ ۴۷۵ حافظ",
    "verses": [
      {
        "text": "گفتند خلایق که تویی یوسف ثانی / چون نیک بدیدم به حقیقت به از آنی",
        "explanation": ""
      },
      {
        "text": "شیرین‌تر از آنی به شکرخنده که گویم / ای خسرو خوبان که تو شیرین زمانی",
        "explanation": ""
      },
      {
        "text": "تشبیه دهانت نتوان کرد به غنچه / هرگز نبود غنچه بدین تنگ دهانی",
        "explanation": ""
      },
      {
        "text": "صد بار بگفتی که دهم زان دهنت کام / چون سوسن آزاده چرا جمله زبانی؟",
        "explanation": ""
      },
      {
        "text": "گویی بدهم کامت و جانت بستانم / ترسم ندهی کامم و جانم بستانی",
        "explanation": ""
      },
      {
        "text": "چشم تو خدنگ از سپر جان گذراند / بیمار که دیده‌ست بدین سخت کمانی",
        "explanation": ""
      },
      {
        "text": "چون اشک بیندازیش از دیدهٔ مردم / آن را که دمی از نظر خویش برانی",
        "explanation": ""
      }
    ]
  },
  {
    "title": "غزل شمارهٔ ۴۷۶ حافظ",
    "verses": [
      {
        "text": "نسیم صبح سعادت! بدان نشان که تو دانی / گذر به کوی فلان کن، در آن زمان که تو دانی",
        "explanation": ""
      },
      {
        "text": "تو پیک خلوت رازی و دیده بر سر راهت / به مردمی، نه به فرمان، چنان بران که تو دانی",
        "explanation": ""
      },
      {
        "text": "بگو که جان عزیزم ز دست رفت، خدا را / ز لعل روح‌فزایش ببخش آن که تو دانی",
        "explanation": ""
      },
      {
        "text": "من این حروف نوشتم، چنان که غیر ندانست / تو هم ز روی کرامت، چنان بخوان که تو دانی",
        "explanation": ""
      },
      {
        "text": "خیال تیغ تو با ما، حدیث تشنه و آب است / اسیر خویش گرفتی، بکُش چنان که تو دانی",
        "explanation": ""
      },
      {
        "text": "امید در کمرِ زَرکِش‌ات چگونه ببندم؟ / دقیقه‌ای است نگارا در آن میان که تو دانی",
        "explanation": ""
      },
      {
        "text": "یکی است تُرکی و تازی، در این معامله حافظ / حدیث عشق بیان کن، بدان زبان که تو دانی",
        "explanation": ""
      }
    ]
  },
  {
    "title": "غزل شمارهٔ ۴۷۷ حافظ",
    "verses": [
      {
        "text": "دو یار زیرک و از بادهٔ کهن دو منی / فراغتی و کتابی و گوشهٔ چمنی",
        "explanation": ""
      },
      {
        "text": "من این مقام به دنیا و آخرت ندهم / اگر چه در پِی‌ام افتند هر دم انجمنی",
        "explanation": ""
      },
      {
        "text": "هر آن که کنج قناعت به گنج دنیا داد / فروخت یوسف مصری به کمترین ثمنی",
        "explanation": ""
      },
      {
        "text": "بیا که رونق این کارخانه کم نشود / به زهدِ همچو تویی، یا به فسق همچو منی",
        "explanation": ""
      },
      {
        "text": "ز تندباد حوادث نمی‌توان دیدن / در این چمن که گلی بوده است یا سمنی",
        "explanation": ""
      },
      {
        "text": "ببین در آینه جام نقش‌بندی غیب / که کس به یاد ندارد چنین عجب زَمنی",
        "explanation": ""
      },
      {
        "text": "از این سموم که بر طرف بوستان بگذشت / عجب که بوی گلی هست و رنگ نسترنی",
        "explanation": ""
      },
      {
        "text": "به صبر کوش تو ای دل که حق رها نکند / چنین عزیز نگینی به دست اهرمنی",
        "explanation": ""
      },
      {
        "text": "مزاجِ دَهر تَبَه شد در این بلا حافظ / کجاست فکر حکیمی و رای برهمنی",
        "explanation": ""
      }
    ]
  },
  {
    "title": "غزل شمارهٔ ۴۷۸ حافظ",
    "verses": [
      {
        "text": "نوش کن جامِ شرابِ یک منی / تا بِدان بیخِ غم از دل برکَنی",
        "explanation": ""
      },
      {
        "text": "دل گشاده دار چون جامِ شراب / سر گرفته چند چون خُمّ دَنی",
        "explanation": ""
      },
      {
        "text": "چون ز جام بی‌خودی رطلی کشی / کم زنی از خویشتن لاف منی",
        "explanation": ""
      },
      {
        "text": "سنگسان شو در قدم نی همچو آب / جمله رنگ‌آمیزی و تَردامنی",
        "explanation": ""
      },
      {
        "text": "دل به می دربند تا مردانه‌وار / گردن سالوس و تقوا بشکنی",
        "explanation": ""
      },
      {
        "text": "خیز و جهدی کن چو حافظ تا مگر / خویشتن در پای معشوق افکنی",
        "explanation": ""
      }
    ]
  },
  {
    "title": "غزل شمارهٔ ۴۷۹ حافظ",
    "verses": [
      {
        "text": "صبح است و ژاله می‌چکد از ابر بهمنی / برگ صبوح ساز و بده جام یک منی",
        "explanation": ""
      },
      {
        "text": "در بحر مایی و منی افتاده‌ام، بیار / می تا خلاص بخشدم از مایی و منی",
        "explanation": ""
      },
      {
        "text": "خونٓ پیاله خور که حلال است خون او / در کار یار باش که کاری‌ست کردنی",
        "explanation": ""
      },
      {
        "text": "ساقی به دست باش که غم در کمین ماست / مطرب نگاه دار همین ره که می‌زنی",
        "explanation": ""
      },
      {
        "text": "مِی ده که سر به گوش من آورد چنگ و گفت / «خوش بگذران و بشنو از این پیرِ منحنی»",
        "explanation": ""
      },
      {
        "text": "ساقی به بی‌نیازی رندان که می بده / تا بشنوی ز صوت مغنی «هو الغنی»",
        "explanation": ""
      }
    ]
  },
  {
    "title": "غزل شمارهٔ ۴۸۰ حافظ",
    "verses": [
      {
        "text": "ای که در کشتن ما هیچ مدارا نکنی / سود و سرمایه بسوزی و محابا نکنی",
        "explanation": ""
      },
      {
        "text": "دردمندان بلا زهر هلاهل دارند / قصد این قوم خطا باشد هان تا نکنی",
        "explanation": ""
      },
      {
        "text": "رنج ما را که توان برد به یک گوشهٔ چشم / شرط انصاف نباشد که مداوا نکنی",
        "explanation": ""
      },
      {
        "text": "دیدهٔ ما چو به امید تو دریاست، چرا / به تفرج گذری بر لب دریا نکنی؟",
        "explanation": ""
      },
      {
        "text": "نقل هر جور که از خلق کریمت کردند / قول صاحب غرضان است تو آن‌ها نکنی",
        "explanation": ""
      },
      {
        "text": "بر تو گر جلوه کند شاهد ما ای زاهد / از خدا جز می و معشوق تمنا نکنی",
        "explanation": ""
      },
      {
        "text": "حافظا سجده به ابروی چو محرابش بر / که دعایی ز سر صدق جز آن جا نکنی",
        "explanation": ""
      }
    ]
  },
  {
    "title": "غزل شمارهٔ ۴۸۱ حافظ",
    "verses": [
      {
        "text": "بشنو این نکته که خود را ز غم آزاده کنی / خون خوری گر طلب روزی ننهاده کنی",
        "explanation": ""
      },
      {
        "text": "آخرالامر گِل کوزه‌گران خواهی شد / حالیا فکر سبو کن که پر از باده کنی",
        "explanation": ""
      },
      {
        "text": "گر از آن آدمیانی که بهشتت هوس است / عیش با آدمی‌یی چند پری‌زاده کنی",
        "explanation": ""
      },
      {
        "text": "تکیه بر جای بزرگان نتوان زد به گزاف / مگر اسباب بزرگی همه آماده کنی",
        "explanation": ""
      },
      {
        "text": "اجرها باشدت ای خسرو شیرین‌دهنان / گر نگاهی سوی فرهاد دل‌افتاده کنی",
        "explanation": ""
      },
      {
        "text": "خاطرت کی رقم فیض پذیرد هیهات؟ / مگر از نقش پراگنده ورق ساده کنی",
        "explanation": ""
      },
      {
        "text": "کار خود گر به کرم بازگذاری حافظ / ای بسا عیش که با بخت خداداده کنی",
        "explanation": ""
      },
      {
        "text": "ای صبا بندگی خواجه جلال‌الدین کن / که جهان پُر سمن و سوسنِ آزاده کنی",
        "explanation": ""
      }
    ]
  },
  {
    "title": "غزل شمارهٔ ۴۸۲ حافظ",
    "verses": [
      {
        "text": "ای دل به کوی عشق گذاری نمی‌کنی / اسباب جمع داری و کاری نمی‌کنی",
        "explanation": ""
      },
      {
        "text": "چوگان حکم در کف و گویی نمی‌زنی / باز ظفر به دست و شکاری نمی‌کنی",
        "explanation": ""
      },
      {
        "text": "این خون که موج می‌زند اندر جگر تو را / در کار رنگ و بوی نگاری نمی‌کنی",
        "explanation": ""
      },
      {
        "text": "مشکین از آن نشد دمِ خلقت که چون صبا / بر خاک کوی دوست گذاری نمی‌کنی",
        "explanation": ""
      },
      {
        "text": "ترسم کز این چمن نبری آستین گل / کز گلشنش تحملِ خاری نمی‌کنی",
        "explanation": ""
      },
      {
        "text": "در آستین جان تو صد نافه مدرج است / وان را فدای طرهٔ یاری نمی‌کنی",
        "explanation": ""
      },
      {
        "text": "ساغر لطیف و دلکش و می افکنی به خاک / واندیشه از بلای خماری نمی‌کنی",
        "explanation": ""
      },
      {
        "text": "حافظ برو که بندگی پادشاه وقت / گر جمله می‌کنند تو باری نمی‌کنی",
        "explanation": ""
      }
    ]
  },
  {
    "title": "غزل شمارهٔ ۴۸۳ حافظ",
    "verses": [
      {
        "text": "سحرگه ره‎روی در سرزمینی / همی گفت این معما با قرینی",
        "explanation": ""
      },
      {
        "text": "که ای صوفی شراب آن گه شود صاف / که در شیشه برآرد اربعینی",
        "explanation": ""
      },
      {
        "text": "خدا زان خرقه بیزار است صد بار / که صد بت باشدش در آستینی",
        "explanation": ""
      },
      {
        "text": "مروت گر چه نامی بی‌نشان است / نیازی عرضه کن بر نازنینی",
        "explanation": ""
      },
      {
        "text": "ثوابت باشد ای دارای خرمن / اگر رحمی کنی بر خوشه‌چینی",
        "explanation": ""
      },
      {
        "text": "نمی‌بینم نشاط عیش در کس / نه درمان دلی نه درد دینی",
        "explanation": ""
      },
      {
        "text": "درون‌ها تیره شد باشد که از غیب / چراغی برکند خلوت‌نشینی",
        "explanation": ""
      },
      {
        "text": "گر انگشت سلیمانی نباشد / چه خاصیت دهد نقش نگینی؟",
        "explanation": ""
      },
      {
        "text": "اگر چه رسم خوبان تندخویی‌ست / چه باشد گر بسازد با غمینی؟",
        "explanation": ""
      },
      {
        "text": "ره میخانه بنما تا بپرسم / مَآل خویش را از پیش‌بینی",
        "explanation": ""
      },
      {
        "text": "نه حافظ را حضور درس خلوت / نه دانشمند را علم‌ الیقینی",
        "explanation": ""
      }
    ]
  },
  {
    "title": "غزل شمارهٔ ۴۸۴ حافظ",
    "verses": [
      {
        "text": "تو مگر بر لب آبی به هوس بنشینی / ور نه هر فتنه که بینی همه از خود بینی",
        "explanation": ""
      },
      {
        "text": "به خدایی که تویی بندهٔ بگزیده او / که بر این چاکر دیرینه کسی نگزینی",
        "explanation": ""
      },
      {
        "text": "گر امانت به سلامت ببرم باکی نیست / بی‌دلی سهل بود گر نبود بی‌دینی",
        "explanation": ""
      },
      {
        "text": "ادب و شرم تو را خسرو مه‌رویان کرد / آفرین بر تو که شایستهٔ صد چندینی",
        "explanation": ""
      },
      {
        "text": "عجب از لطف تو ای گل که نشستی با خار / ظاهراً مصلحت وقت در آن می‌بینی",
        "explanation": ""
      },
      {
        "text": "صبر بر جور رقیبت چه کنم گر نکنم؟ / عاشقان را نبود چاره به جز مسکینی",
        "explanation": ""
      },
      {
        "text": "باد صبحی به هوایت ز گلستان برخاست / که تو خوش‌تر ز گل و تازه‌تر از نسرینی",
        "explanation": ""
      },
      {
        "text": "شیشه‌بازیِ سِرشکم نگری از چپ و راست / گر بر این منظر بینش نفسی بنشینی",
        "explanation": ""
      },
      {
        "text": "سخنی بی‌غرض از بندهٔ مخلص بشنو / ای که منظور بزرگان حقیقت بینی",
        "explanation": ""
      },
      {
        "text": "نازنینی چو تو پاکیزه‌دل و پاک‌نهاد / بهتر آن است که با مردم بد ننشینی",
        "explanation": ""
      },
      {
        "text": "سیل این اشک روان صبر و دل حافظ برد / بلغ الطاقه یا مقله عینی بینی",
        "explanation": ""
      },
      {
        "text": "تو بدین نازکی و سرکشی ای شمع چگل / لایق بندگی خواجه جلال‌الدینی",
        "explanation": ""
      }
    ]
  },
  {
    "title": "غزل شمارهٔ ۴۸۵ حافظ",
    "verses": [
      {
        "text": "ساقیا سایهٔ ابر است و بهار و لب جوی / من نگویم چه کن ار اهل دلی خود تو بگوی",
        "explanation": ""
      },
      {
        "text": "بوی یک‌رنگی از این نقش نمی‌آید خیز / دلق آلودهٔ صوفی به می ناب بشوی",
        "explanation": ""
      },
      {
        "text": "سفله‌طبع است جهان، بر کَرَمَش تکیه مکن / ای جهان‌دیده! ثباتِ قدم از سفله مجوی",
        "explanation": ""
      },
      {
        "text": "دو نصیحت کنمت بشنو و صد گنج ببر / «از در عیش درآ و به ره عیب مپوی»",
        "explanation": ""
      },
      {
        "text": "شکر آن را که دگربار رسیدی به بهار / بیخ نیکی بنشان و ره تحقیق بجوی",
        "explanation": ""
      },
      {
        "text": "روی جانان طلبی، آینه را قابل ساز / ور نه هرگز گل و نسرین ندمد ز آهن و روی",
        "explanation": ""
      },
      {
        "text": "گوش بگشای که بلبل به فغان می‌گوید / خواجه تقصیر مفرما گل توفیق ببوی",
        "explanation": ""
      },
      {
        "text": "گفتی از حافظِ ما بوی ریا می‌آید / آفرین بر نفست باد که خوش بردی بوی",
        "explanation": ""
      }
    ]
  },
  {
    "title": "غزل شمارهٔ ۴۸۶ حافظ",
    "verses": [
      {
        "text": "بلبل، ز شاخِ سرو، به گلبانگِ پهلوی / می‌خوانْد دوش، درسِ مقاماتِ معنوی",
        "explanation": ""
      },
      {
        "text": "یعنی بیا، که آتشِ موسی، نمودْ گُل / تا از درخت، نکتهٔ توحید بشنوی",
        "explanation": ""
      },
      {
        "text": "مرغان باغ، قافیه‌سنجند و بذله‌گوی / تا خواجه مِی خورَد، به غزل‌های پهلوی",
        "explanation": ""
      },
      {
        "text": "جمشید، جز حکایتِ جام، از جهان نَبُرد / زنهار! دل مَبَند، بر اسبابِ دنیوی",
        "explanation": ""
      },
      {
        "text": "این قصّهٔ عجب شِنو از بختِ واژگون / ما را بِکُشت یار، به انفاسِ عیسَوی",
        "explanation": ""
      },
      {
        "text": "خوش، وقتِ بوریا و گدایی و خوابِ امن / کاین عیش، نیست درخورِ اُورَنگِ خسروی",
        "explanation": ""
      },
      {
        "text": "چَشمت، به غَمزه، خانهٔ مردم، خراب کرد / مَخموریـَت مَباد، که خوش مَست می‌رَوی",
        "explanation": ""
      },
      {
        "text": "دهقان سال‌خورده، چه خوش گفت با پسر / کای نورِ چشمِ من! به جز از کِشته، نَدرَوی",
        "explanation": ""
      },
      {
        "text": "ساقی، مگر وظیفهٔ حافظ، زیاده داد / کآشفته گَشت، طُرّهٔ دَستارِ مولوی",
        "explanation": ""
      }
    ]
  },
  {
    "title": "غزل شمارهٔ ۴۸۷ حافظ",
    "verses": [
      {
        "text": "ای بی‌خبر بکوش که صاحب‌خبر شوی / تا راهرو نباشی کی راهبر شوی؟",
        "explanation": ""
      },
      {
        "text": "در مکتب حقایق پیش ادیب عشق / هان ای پسر بکوش که روزی پدر شوی",
        "explanation": ""
      },
      {
        "text": "دست از مسِ وجود چو مردان ره بشوی / تا کیمیای عشق بیابی و زر شوی",
        "explanation": ""
      },
      {
        "text": "خواب و خورت ز مرتبهٔ خویش دور کرد / آن گه رسی به خویش که بی خواب و خور شوی",
        "explanation": ""
      },
      {
        "text": "گر نور عشق حق به دل و جانت اوفتد / بالله کز آفتاب فلک خوب‌تر شوی",
        "explanation": ""
      },
      {
        "text": "یک دم غریق بحر خدا شو گمان مبر / کز آب هفت بحر به یک موی تر شوی",
        "explanation": ""
      },
      {
        "text": "از پای تا سرت همه نور خدا شود / در راه ذوالجلال چو بی پا و سر شوی",
        "explanation": ""
      },
      {
        "text": "وجه خدا اگر شودت منظر نظر / زین پس شکی نماند که صاحب‌نظر شوی",
        "explanation": ""
      },
      {
        "text": "بنیاد هستی تو چو زیر و زبر شود / در دل مدار هیچ که زیر و زبر شوی",
        "explanation": ""
      },
      {
        "text": "گر در سرت هوای وصال است حافظا / باید که خاک درگه اهل هنر شوی",
        "explanation": ""
      }
    ]
  },
  {
    "title": "غزل شمارهٔ ۴۸۸ حافظ",
    "verses": [
      {
        "text": "سَحرم هاتف میخانه به دولت‌خواهی / گفت بازآی که دیرینه این درگاهی",
        "explanation": ""
      },
      {
        "text": "همچو جم جرعهٔ ما کش که ز سِرّ دو جهان / پرتو جام جهان‌بین دهدت آگاهی",
        "explanation": ""
      },
      {
        "text": "بر در میکده رندان قلندر باشند / که ستانند و دهند افسر شاهنشاهی",
        "explanation": ""
      },
      {
        "text": "خشت، زیر سر و بر تارک هفت‌اختر پای / دست قدرت نگر و منصب صاحب جاهی",
        "explanation": ""
      },
      {
        "text": "سر ما و در میخانه که طرف بامش / به فلک بر شد و دیوار بدین کوتاهی",
        "explanation": ""
      },
      {
        "text": "قطع این مرحله بی همرهی خضر مکن / ظلمات است بترس از خطر گمراهی",
        "explanation": ""
      },
      {
        "text": "اگرت سلطنت فقر ببخشند ای دل / کمترین ملک تو از ماه بود تا ماهی",
        "explanation": ""
      },
      {
        "text": "تو دم فقر ندانی زدن از دست مده / مسند خواجگی و مجلس تورانشاهی",
        "explanation": ""
      },
      {
        "text": "حافظِ خام‌طمع شرمی از این قصّه بدار / عملت چیست که فردوس برین می‌خواهی‌؟",
        "explanation": ""
      }
    ]
  },
  {
    "title": "غزل شمارهٔ ۴۸۹ حافظ",
    "verses": [
      {
        "text": "ای در رخ تو پیدا انوار پادشاهی / در فکرت تو پنهان صد حکمت الهی",
        "explanation": ""
      },
      {
        "text": "کلک تو بارک الله بر ملک و دین گشاده / صد چشمه آب حیوان از قطرهٔ سیاهی",
        "explanation": ""
      },
      {
        "text": "بر اهرمن نتابد انوار اسم اعظم / ملک آن توست و خاتم فرمای هر چه خواهی",
        "explanation": ""
      },
      {
        "text": "در حکمت سلیمان هر کس که شک نماید / بر عقل و دانش او خندند مرغ و ماهی",
        "explanation": ""
      },
      {
        "text": "باز ار چه گاه گاهی بر سر نهد کلاهی / مرغان قاف دانند آیین پادشاهی",
        "explanation": ""
      },
      {
        "text": "تیغی که آسمانش از فیض خود دهد آب / تنها جهان بگیرد بی منّت سپاهی",
        "explanation": ""
      },
      {
        "text": "کلک تو خوش نویسد در شأن یار و اغیار / تعویذ جان‌فزایی افسون عمرکاهی",
        "explanation": ""
      },
      {
        "text": "ای عنصر تو مخلوق از کیمیای عزّت / و ای دولت تو ایمن از وَصمت تباهی",
        "explanation": ""
      },
      {
        "text": "ساقی بیار آبی از چشمهٔ خرابات / تا خرقه‌ها بشوییم از عُجب خانقاهی",
        "explanation": ""
      },
      {
        "text": "عمری‌ست پادشاها کز می تهی‌ست جامم / اینک زِ بنده دعوی، وَز محتسب گواهی",
        "explanation": ""
      },
      {
        "text": "گَر پرتوی زِ تیغت، بر کان و معدن افتد / یاقوت سرخ‌رو را بخشند رنگ کاهی",
        "explanation": ""
      },
      {
        "text": "دانم دلت ببخشد بر عجز شب‌نشینان / گر حال بنده پرسی از باد صبحگاهی",
        "explanation": ""
      },
      {
        "text": "جایی که برق عصیان بر آدم صفی زد / ما را چگونه زیبد دعویِ بی‌گناهی؟",
        "explanation": ""
      },
      {
        "text": "حافظ چو پادشاهت گهگاه می‌برد نام / رنجش ز بخت منما بازآ به عذرخواهی",
        "explanation": ""
      }
    ]
  },
  {
    "title": "غزل شمارهٔ ۴۹۰ حافظ",
    "verses": [
      {
        "text": "در همه دِیر مغان نیست چو من شیدایی / خرقه جایی گرو باده و دفتر جایی",
        "explanation": ""
      },
      {
        "text": "دل که آیینهٔ شاهی‌ست غباری دارد / از خدا می‌طلبم صحبت روشن‌رایی",
        "explanation": ""
      },
      {
        "text": "کرده‌ام توبه به دست صنم باده‌فروش / که دگر مِی نخورم بی رخ بزم‌آرایی",
        "explanation": ""
      },
      {
        "text": "نرگس ار لاف زد از شیوهٔ چشم تو مرنج / نروند اهل نظر از پی نابینایی",
        "explanation": ""
      },
      {
        "text": "شرح این قصه مگر شمع برآرد به زبان / ور نه پروانه ندارد به سخن پروایی",
        "explanation": ""
      },
      {
        "text": "جوی‌ها بسته‌ام از دیده به دامان که مگر / در کنارم بنشانند سهی‌بالایی",
        "explanation": ""
      },
      {
        "text": "کشتی باده بیاور که مرا بی رخ دوست / گشت هر گوشهٔ چشم از غم دل دریایی",
        "explanation": ""
      },
      {
        "text": "سخن غیر مگو با من معشوقه‌پرست / کز وی و جام مِی‌ام نیست به کس پروایی",
        "explanation": ""
      },
      {
        "text": "این حدیثم چه خوش آمد که سحرگه می‌گفت / بر در میکده‌ای با دف و نی ترسایی",
        "explanation": ""
      },
      {
        "text": "«گر مسلمانی از این است که حافظ دارد / آه اگر از پی امروز بود فردایی»",
        "explanation": ""
      }
    ]
  },
  {
    "title": "غزل شمارهٔ ۴۹۱ حافظ",
    "verses": [
      {
        "text": "به چشم کرده‌ام ابروی ماه سیمایی / خیال سبزخطی نقش بسته‌ام جایی",
        "explanation": ""
      },
      {
        "text": "امید هست که منشور عشق‌بازی من / از آن کمانچهٔ ابرو رسد به طغرایی",
        "explanation": ""
      },
      {
        "text": "سرم ز دست بشد چشم از انتظار بسوخت / در آرزوی سر و چشم مجلس‌آرایی",
        "explanation": ""
      },
      {
        "text": "مکدر است دل آتش به خرقه خواهم زد / بیا ببین که که را می‌کند تماشایی!",
        "explanation": ""
      },
      {
        "text": "به روز واقعه تابوت ما ز سرو کنید / که می‌رویم به داغ بلندبالایی",
        "explanation": ""
      },
      {
        "text": "زمام دل به کسی داده‌ام منِ درویش / که نیستش به کس از تاج و تخت پروایی",
        "explanation": ""
      },
      {
        "text": "در آن مقام که خوبان ز غمزه تیغ زنند / عجب مدار سری اوفتاده در پایی",
        "explanation": ""
      },
      {
        "text": "مرا که از رخ او ماه در شبستان است / کجا بود به فروغ ستاره‌پروایی؟",
        "explanation": ""
      },
      {
        "text": "فراق و وصل چه باشد؟ رضای دوست طلب / که حیف باشد از او غیر او تمنایی",
        "explanation": ""
      },
      {
        "text": "دُرَر ز شوق برآرند ماهیان به نثار / اگر سفینهٔ حافظ رسد به دریایی",
        "explanation": ""
      }
    ]
  },
  {
    "title": "غزل شمارهٔ ۴۹۲ حافظ",
    "verses": [
      {
        "text": "سلامی چو بوی خوش آشنایی / بدان مردم دیدهٔ روشنایی",
        "explanation": ""
      },
      {
        "text": "درودی چو نور دل پارسایان / بدان شمع خلوتگه پارسایی",
        "explanation": ""
      },
      {
        "text": "نمی‌بینم از همدمان هیچ بر جای / دلم خون شد از غصه، ساقی کجایی؟",
        "explanation": ""
      },
      {
        "text": "ز کوی مغان رخ مگردان که آن جا / فروشند مفتاح مشکل‌گشایی",
        "explanation": ""
      },
      {
        "text": "عروس جهان گر چه در حد حسن است / ز حد می‌برد شیوهٔ بی‌وفایی",
        "explanation": ""
      },
      {
        "text": "دل خستهٔ من گرش همتی هست / نخواهد ز سنگین‌دلان مومیایی",
        "explanation": ""
      },
      {
        "text": "می صوفی‌افکن کجا می‌فروشند؟ / که در تابم از دست زهد ریایی",
        "explanation": ""
      },
      {
        "text": "رفیقان چنان عهد صحبت شکستند / که گویی نبوده‌ست خود آشنایی",
        "explanation": ""
      },
      {
        "text": "مرا گر تو بگذاری ای نفس طامع / بسی پادشایی کنم در گدایی",
        "explanation": ""
      },
      {
        "text": "بیاموزمت کیمیای سعادت / ز هم‌صحبت بد جدایی جدایی",
        "explanation": ""
      },
      {
        "text": "مکن حافظ از جور دوران شکایت / چه دانی تو ای بنده، کارِ خدایی؟",
        "explanation": ""
      }
    ]
  },
  {
    "title": "غزل شمارهٔ ۴۹۳ حافظ",
    "verses": [
      {
        "text": "ای پادشه خوبان داد از غم تنهایی / دل بی‌ تو به جان آمد وقت است که بازآیی",
        "explanation": ""
      },
      {
        "text": "دائم گل این بُستان شاداب نمی‌ماند / دریاب ضعیفان را در وقتِ توانایی",
        "explanation": ""
      },
      {
        "text": "دیشب گِلهٔ زلفش با باد همی کردم / گفتا «غلطی بگذر زین فکرتِ سودایی»",
        "explanation": ""
      },
      {
        "text": "صد بادِ صبا این جا با سلسله می‌رقصند / این است حریف ای دل تا باد نپیمایی",
        "explanation": ""
      },
      {
        "text": "مشتاقی و مَهجوری دور از تو چنانم کرد / کز دست بخواهد شد پایابِ شکیبایی",
        "explanation": ""
      },
      {
        "text": "یا رب به‌ که شاید گفت این نکته که در عالم / رخساره به کس ننمود آن شاهدِ هرجایی",
        "explanation": ""
      },
      {
        "text": "ساقی! چمن گل را بی‌ رویِ تو رنگی نیست / شمشاد خرامان کن تا باغ بیارایی",
        "explanation": ""
      },
      {
        "text": "ای دردِ توام درمان در بستر ناکامی / وِی یادِ توام مونس در گوشهٔ تنهایی",
        "explanation": ""
      },
      {
        "text": "در دایرهٔ قسمت ما نقطهٔ تسلیمیم / لطف آن چه تو اندیشی حکم آن چه تو فرمایی",
        "explanation": ""
      },
      {
        "text": "فکرِ خود و رایِ خود در عالم رندی نیست / کُفر است در این مذهب خودبینی و خودرایی",
        "explanation": ""
      },
      {
        "text": "زین دایرهٔ مینا خونین جگرم، مِی ده / تا حل کنم این مشکل در ساغرِ مینایی",
        "explanation": ""
      },
      {
        "text": "حافظ! شبِ هجران شد بوی خوشِ وصل آمد / شادیت مبارک باد ای عاشقِ شیدایی",
        "explanation": ""
      }
    ]
  },
  {
    "title": "غزل شمارهٔ ۴۹۴ حافظ",
    "verses": [
      {
        "text": "ای دل گر از آن چاهِ زَنَخدان به درآیی / هر جا که روی زود پشیمان به درآیی",
        "explanation": ""
      },
      {
        "text": "هُش دار که گر وسوسهٔ عقل کنی گوش / آدم‌صفت از روضهٔ رضوان به درآیی",
        "explanation": ""
      },
      {
        "text": "شاید که به آبی فلکت دست نگیرد / گر تشنه‌لب از چشمهٔ حیوان به درآیی",
        "explanation": ""
      },
      {
        "text": "جان می‌دهم از حسرتِ دیدارِ تو چون صبح / باشد که چو خورشید درخشان به درآیی",
        "explanation": ""
      },
      {
        "text": "چندان چو صبا بر تو گمارم دم همّت / کز غنچه چو گل خرّم و خندان به درآیی",
        "explanation": ""
      },
      {
        "text": "در تیره شبِ هجرِ تو جانم به لب آمد / وقت است که همچون مَهِ تابان به درآیی",
        "explanation": ""
      },
      {
        "text": "بر رهگذرت بسته‌ام از دیده دو صد جوی / تا بو که تو چون سرو خرامان به درآیی",
        "explanation": ""
      },
      {
        "text": "حافظ مکن اندیشه که آن یوسفِ مَه‌رو / بازآید و از کلبهٔ احزان به درآیی",
        "explanation": ""
      }
    ]
  },
  {
    "title": "غزل شمارهٔ ۴۹۵ حافظ",
    "verses": [
      {
        "text": "مِی خواه و گُل‌افشان کن، از دَهر چه می‌جویی؟ / این گفت سَحرگَه گُل: «بلبل، تو چه می‌گویی؟»",
        "explanation": ""
      },
      {
        "text": "مَسْنَد به گُلستان بَر، تا شاهد و ساقی را / لَب گیـری و رُخ بوسی، مِی نوشی و گُل بویی",
        "explanation": ""
      },
      {
        "text": "شمشاد، خُرامان کُن وآهنگِ گُلِسْتان کُن / تا سَرو بیآموزد از قَدِّ تو، دل‌جویی",
        "explanation": ""
      },
      {
        "text": "تا غنچهٔ خندانت، دولت به که خواهد داد / ای شاخِ گُلِ رعنا، از بهرِ که می‌رویی؟",
        "explanation": ""
      },
      {
        "text": "امروز که بازارت، پرجوش خریدار است / دریاب و بِنِه گنجی از مایهٔ نیکویی",
        "explanation": ""
      },
      {
        "text": "چون شمعِ نکورویی، در رهگذرِ باد است / طَرْفِ هنری بَربَند از شمعِ نکورویی",
        "explanation": ""
      },
      {
        "text": "آن طُرِّه که هر جَعْدَش، صد نافهٔ چین اَرْزَد / خوش بودی اگر بودی بوییش ز خوش‌خویی",
        "explanation": ""
      },
      {
        "text": "هر مُرغ به دستانی در گلشنِ شاه آمد / بلبل به نواسازی، حافظ به غزل‌گویی",
        "explanation": ""
      }
    ]
  }


]